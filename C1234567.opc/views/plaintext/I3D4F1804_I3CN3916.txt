༄༅། །དཔལ་ཐུབ་བསྟན་གསེར་མདོག་ཅན་དགོན་ཞེས་མཁས་བཙུན་
གྲུབ་པ་རྒྱ་མཚོའི་བསྟི་གནས་འདི་ཉིད་ཀྱི་གཙུག་ལག་
ཁང་དགེ་འདུན་འདུས་པའི་ཚོགས་ཀྱི་ཞལ་འདོན་
དུ་ཆོས་སྤྱོད་རབ་གསལ་སྐོར་གོ་རིམ་
མ་འཁྲུགས་པ་ཕྱོགས་གཅིག་ཏུ་
བཀོད་པ་བཞུགས། །
དཔལ་ཐུབ་བསྟན་གསེར་མདོག་ཅན་དགོན།
ཤཱཀྱ་བསྟན་འཕེལ་གྱིས་བསྒྲིགས།
གསེར་མདོག་ཅན་དགོན་ནས།

གསེར་མདོག་པཎ་ཆེན་ཤཱཀྱ་མཆོག་ལྡན་དྲི་མེད་ལེགས་པའི་བློ་གྲོས་
དཔལ་བཟང་པོའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ།།

རང་ཅག་ཁ་བའི་ལྗོངས་སུ་ཡང་དར་བསྟན་པའི་ཉི་གཞོན་རབ་
ཏུ་བཞད་པ་དང་ལྷན་དུ་ཞལ་འདོན་དང་ཆོས་སྤྱོད་སྐོར་གྱི་སྟབས་
བདེའི་དཔེ་དེབ་སོགས་ཀྱང་མང་དུ་ཐོན་བཞིན་ཡོད་པ་བཞིན། དཔལ་
ཐུབ་བསྟན་གསེར་མདོག་ཅན་དགོན་གྱི་ཆོས་སྤྱོད་འདི་ཉིད་ཀྱང་
འདས་པའི་ལོ་རྒྱུས་ཀྱི་རྒྱབ་ལྗོངས་སོགས་གང་ཐད་ནས་དཔེ་བསྐྲུན་
ནམ་བསྒྲིགས་སྤེལ་ཞུ་བའི་དུས་འཚམས་ལ་སྔ་མོ་ནས་སླེབས་ཟིན་
ཡང་། སྔར་གྱི་ཆོས་སྤྱོད་རྙིང་མའི་དཔེ་ཆ་ཁ་ཚང་བ་ལག་སོན་
མི་ཐུབ་པའི་ཁར། དོན་དེར་དམིགས་བསལ་གྱི་ཐུགས་ཁུར་
བཞེས་མཁན་ཡང་མ་བྱུང་བར་ད་བར་བསམ་པའི་ལྷག་མ་ཙམ་
དུ་ལུས་ཡོད་པ་སེམས་ཀྱིས་མ་བཟོད་པར། རང་ནུས་ཀྱི་མི་ལྕོགས་
བཞིན་དུ་ལྷག་བསམ་ཁོ་ནས་ཀུན་ནས་བླང་བའི་འོག་དེ་སྔོན་གྱི་
དཔེ་རྙིང་ཆ་མི་ཚང་བ་གཅིག་རང་བཞུགས་པ་དེ་ཉིད་ལ་གཞི་
བྱས། དཔལ་ས་སྐྱའི་ལྷ་ཁང་ཆེན་མོའི་ཆོས་སྤྱོད་སོགས་འབྲེལ་
ཡོད་ཆོས་སྤྱོད་དང་ཞལ་འདོན་ཁག་གིས་ཟུར་བརྒྱན་དེ་དེང་དུས་
སྤྱོད་གོ་ཆོད་པའི་དམིགས་བསལ་གྱི་ཞལ་འདོན་འགའ་རེའི་ཁ་

སྐོང་དང་བཅས་པ་འདི་བཞིན་ཕྱོགས་བསྒྲིགས་ཞུས་ཏེ་རང་དགོན་
གྱི་མཁྱེན་རྒྱ་ཡངས་པའི་དགེ་འདུན་ཁག་གི་གཙོས་ཕྱོགས་ཁག་
གི་བཤེས་གཉེན་ཉམས་མྱོང་ཅན་དུ་མར་བཀའ་འདྲི་དང་བཀའ་
སློབ་ཞུ་བཞིན་ཞུས་དག་སོགས་ཐེངས་མང་བགྱིས་ཁུལ་ལགས་ཀྱང་
ད་དུང་མ་དག་མ་འདང་བའི་ཆ་མང་དག་ཡོད་ངེས་པ་དང་། ལྷག་
པར་གང་ལྗོངས་མཁས་པའི་གཙུག་རྒྱན་གསེར་མདོག་པཎ་ཆེན་
ཤཱཀྱ་མཆོག་ལྡན་སྐུ་དངོས་ཀྱིས་ཕྱོགས་བསྒྲིགས་མཛད་པའི་ཆོས་
སྤྱོད་རྩ་ཆེན་ཞིག་ཡོད་སྐད་ཐོས་ཀྱང་། དེའི་མ་དཔེ་ནི་ད་བར་རྩ་
བ་ནས་རྙེད་སོན་མ་བྱུང་བས་དེ་སྐོར་ཕྱག་སོན་ནམ་གར་ཡོད་སྙན་
སོན་ཐུབ་པ་བྱུང་ཚེ་གུས་ཅག་ལ་ཐུགས་བརྩེའི་བཀའ་སློབ་གནང་
སྐྱོང་འོང་བ་བཀའ་དྲིན་མ་ཆུང་ཞེས་གསོལ་བའང་རྩེ་གཅིག་ཏུ
འདེབས་པ་ལགས། །
ཞེས་རྩོམ་སྒྲིག་པས་རབ་རྒྱན་ཆུ་འབྲུག་ལོའི་ས་གྭ་ཟླ་བའི་དུས་
བཟང་ཉིན་ཆོས་གྲྭ་ཆེན་པོ་གསེར་མདོག་ཅན་ནས། །
2 

སྐྱབས་འགྲོ།......................(༡)
དཀོན་མཆོག་རྗེས་དྲན།.....................(༢)
ཕུང་པོ་གསུམ་པའི་མདོ།.....................(3
སྤྱི་བཤགས།.....................(༡༡
ཚེ་གཟུངས།.....................(༡༣
ཕར་ཕྱིན་སྨོན་ལམ།...................(༡༤)
རྣམ་རྒྱལ་མའི་བཟུངས།...................(༡༦)
ཐེག་ཆེན་སེམས་སྐྱེད།་...................(༢༤)
ཐུབ་པའི་བསྟོད་པ་སེམས་བརྩེ་མ།...................( ༣༠ )
ཐུབ་པའི་བསྟོད་པ་མཛད་བཅུ་མ།...................( ༣༣ )
རྗེ་བཙུན་མ་ཕམ་པའི་ཞབས་ལ་ཡན་ལག་བདུན་རྣམ་པར་དག་པར་བྱས་
ནས་བྱང་ཆུབ་ཏུ་སེམས་བསྐྱེད་པ་ཐེག་མཆོག་
དབྱངས་ཀྱི་རོལ་མོ།...................(༣༦)
འཇམ་དབྱངས་ཀྱི་བསྟོད་པ་གང་བློ་མ། ...................(༤༠)
འཇམ་དབྱངས་ཀྱི་བསྟོད་པ་དཔལ་ལྡན་བློ་གྲོས་མ།...................( ༤༡ )

འཇམ་དབྱངས་ཀྱི་བསྟོད་པ་མངོན་རྟོགས་དང་མཐུན་པ། ་༤༢)
འཇམ་དབྱངས་ཀྱི་བསྟོད་པ་བྱིན་རླབས་སྐུལ་བྱེད།( ༤༦ )
འཕགས་པ་འཇམ་དཔལ་གྱི་མཚན་ཡང་དག་
པར་བརྗོད་པའི་བཀླག་ཐབས།( ༤༧ )
གནས་བརྟན་བཅུ་དྲུག་གི་ཕྱག་མཆོད།(༧༤)
རྒྱན་དྲུག་མཆོག་གཉིས་ཀྱི་བསྟོད་པ་
གཞུང་ལུགས་མ།(༨༡)
རྒྱན་དྲུག་མཆོག་གཉིས་ཀྱི་བསྟོད་པ་མཁའ་མཉམ་མ།་{ ༨༣)
མཁན་སློབ་ཆོས་གསུམ་གྱི་བསྟོད་པ།(༨༥ )
རྔོག་ལོའི་བསྟོད་པ།(༨༧)
བིརླ་པའི་བསྟོད་པ་ཨ་ལ་མ།(༩༠)
ས་ཆེན་ཀུན་དགའ་སྙིང་པོའི་བསྟོད་པ་ཚངས་དབང་མ།(༩༣)
རྗེ་བཙུན་བསོད་ནམས་རྩེ་མོའི་བསྟོད་པ་ཚངས་སྤྱོད་མ།( ༩༦ )
རྗེ་བཙུན་གྲགས་པ་རྒྱལ་མཚན་གྱི་བསྟོད་པ་
ཡོན་ཏན་རྒྱ་མཚོ་མ།( ༩༧ )
ཆོས་རྗེ་ས་པཎ་གྱི་བསྟོད་པ་ཆོས་རྒྱལ་མ།( ༡༠༡ )
ཡོན་ཏན་ཚད་མེད་མ།( ༡༠༥ )

འགྲོ་བའི་མགོན་པོ་ཆོས་རྒྱལ་འཕགས་པའི་བསྟོད་པ་
སངས་རྒྱས་མ།...................(༡༠༧)
གཡག་སྟོན་སངས་རྒྱས་དཔལ་གྱི་བསྟོད་པ་བསྟན་ཉི་མ།...................(༡༠༩)
རོང་སྟོན་ཆོས་རྗེ་ལ་བསྟོད་པ་གསུང་རབ་མ།...................(༡༢༤)
ངོར་ཆེན་ཀུན་དགའ་བཟང་པོའི་བསྟོད་པ་དང་པོ།...................(༡༡༦)
རྡོ་རྗེ་འཆང་ཀུན་དགའ་བཟང་པོ་ལ་བསྟོད་པ་གཉིས་པ།...................(༡༡༨)
རྗེ་མུས་ཆེན་ལ་བསྟོད་པ་ཡོན་ཏན་རྗེས་སུ་དྲན་པའི་གཏེར།...................(༡༢༤)
བདག་ཆེན་ཆུ་མིག་པ་བློ་གྲོས་དབང་ཕྱུག་ལ་བསྟོད་པ། ་...................( ༡༧༦ )
བདག་ཆེན་བློ་གྲོས་རྒྱལ་མཚན་ལ་བསྟོད་པ།.................. ( ༡༢༨ )
རྫོང་ཆེན་ཀུན་དགའ་རྣམ་རྒྱལ་གྱི་བསྟོད་པ།...................( ༡༣༡ )
མཁས་གྲུབ་ཨ་མོ་གྷ་ཤྲཱིའི་བསྟོད་པ།...................(༡༣༤)
པཎ་ཆེན་ཤཱཀྱ་མཆོག་ལྡན་གྱི་སྐུ་བསྟོདདང་པོ།...................( ༡༣༧ )
པཎ་ཆེན་ཤཱཀྱ་མཆོག་ལྡན་གྱི་སྐུ་བསྟོད་གཉིས་པ།...................(༡༣༩)
པཎ་ཆེན་ཤཱཀྱ་མཆོག་ལྡན་གྱི་སྐུ་བསྟོད་གསུམ་པ།...................(༡༤༡)
པཎ་ཆེན་ཤཱཀྱ་མཆོག་ལྡན་གྱི་སྐུ་བསྟོད་བཞི་པ། ...................(༡༤༣)
ཀུན་མཁྱེན་བླ་མ་བསོད་ནམས་སེངྒེ་ལ་བསྟོད་པ་འཐད་ལྡན་
སེངྒེའི་ང་རོ།..................( ༡༤༦ )

ཀུན་མཁྱེན་སྟག་ཚང་ལོ་ཙཱ་བའི་སྐུ་བསྟོད།...................(༡༤༨)
ཚར་ཆེན་གྱི་བསྟོད་པ་བཀྲ་ཤིས་མཚན་བཟང་མ།...................( ༡༤༩ )
འཇམ་དབྱངས་བློ་གསལ་བཟང་པོའི་གསོལ་འདེབས།.................. (༡༥༢)
མྱུར་བྱོན་གསོལ་འདེབས་ཐུགས་རྗེ་བསྐུལ་བའི་རྔ་ཆེན།..................( ༡༥༣ )
ཁྱབ་བདག་འཁོར་ལོའི་མགོན་པོ་འཇམ་དབྱངས་བློ་གསལ་
བཟང་པོའི་གསོལ་འདེབས་ཐུགས་རྗེ་བསྐུལ་བའི་
རོལ་མོ་བྱིན་རླབས་མྱུར་འཇུག་...................(༡༥༥)
མཁན་རིན་པོ་ཆེ་ཀླུ་སྒྲུབ་རྒྱ་མཚོའི་གསོལ་འདེབས་
བདེན་ཚིག་གྲུབ་པའིདབྱངས་སྙན།...................(༡༥༨)
མཁན་རིན་པོ་ཆེ་ཀླུ་སྒྲུབ་རྒྱ་མཚོའི་གསོལ་འདེབས་
བདེན་ཚིག་གྲུབ་པའི་གླུ་དབྱངས།..................( ༡༦༠ )
གོང་མ་རྣམ་ལྔའི་བླ་མའི་རྣལ་འབྱོར་འཁོར་འདས་དབྱེར་མེད།..................(༡༦༤)
ལམ་འབྲས་བརྒྱུད་འདེབས། ་...................(༡༦༧)
མཚན་མཆོག་གསུམ་ལྡན་གདུང་སྲས་ངག་དབང་ཀུན་དགའ་
ཐེག་ཆེན་དཔལ་འབར་ཕྲིན་ལས་བསམ་འཕེལ་དབང་གི་
རྒྱལ་པོའི་བརྟན་བཞུགས་འགྱུར་མེད་རྡོ་རྗེའི་སྒྲ་དབྱངས།...................(༢༠༠)

སྐྱབས་མགན་བདག་ཁྲ་རྡ་རྗེ་འཆང་ཆེན་པོ་ཕུན་ཚོགས་ཕོ་བྲང་པའི་
ཞབས་བརྟན་གསོལ་འདེབས་བཞུགས་སོ། །...................(༢༠༢)
སྐྱབས་མགོན་རཏྣ་བཛྲ་རིན་པོ་ཆེའི་ཞབས་བརྟན་དྲང་སྲོང་གྲུབ་པའི་
བདེན་ཚིག་..................( ༢༠༣ )
སྐབས་མགོན་ཛྙ་ན་བཛྲ་རིན་པོ་ཆེའི་ཞབས་བརྟན་
རྡོ་རྗེའི་གླུར་དབྱངས།...................( ༢༠༥)
དཔལ་ས་སྐྱའི་འཁོན་རིགས་གདུང་སྲས་ཨ་སངྒྷ་བཛྲ་ཞེས་བྱ་བའི་
ཞབས་བརྟན་གསོལ་འདེབས།..................( ༢༠༧! )
ཀླུ་ལྡིང་མཁན་ཆེན་འཇམ་དབྱང་བསྟན་པའི་ཉི་མ་མཆོག་གི་ཞབས་བརྟན་
གསོལ་འདེབས་དྲང་སྲོང་བདེན་སྨོན་རྡོ་རྗེའི་གླུ་དབྱངས།..................(༢༠༨ )
བླ་མ་རིན་པོ་འཇམ་དབྱངས་བསྟན་པ་ཆོས་གྲགས་ཀྱི
ཞབས་བརྟན་གསོལ་འདེབས།..................( ༢༠༩ )
མཁན་རིན་པོ་ཆེ་མཐུ་སྟོབས་སེངྒེ་མཆོག་གི་ཞབས་བརྟན།..................( ༢༡༡)
མཁན་རིན་པོ་ཆེ་ཀུན་བཟང་རྒྱལ་མཚན་མཆོག་གི་
ཞབས་བརྟན།.................. ( ༢༡༡ )
མཁན་ཆེན་ཐུབ་བསྟན་སྙིང་པོ་མཆོག་གི་ཞབས་བརྟན།...................(༢༡༢)
གསོལ་འདེབས་དཀོན་མཆོག་རིན་ཆེན་མ།...................( ༣༡༤ )

མཎྜའ་བརྟན་བཞུགས།་…………………………( ༡༡༥)
ཇ་མཆོད་ངོ་མཚར་ཕུན་ཚོགས་མ།……………………( ༢༢༡ )
ཇ་མཆོད་བསྐལ་བཟང་འཆི་མེད་མ།་……………………( ༢༢༢ )
ཇ་མཆོད་དགོས་འདོད་ཀུན་འབྱུང་མ།…………………..( ༢༢༤ )
ཇ་མཆོད་རིན་ཆེན་འབྲུག་བརྒྱ་མ།…………………..（༢༢༥ )
ཞལ་ཟས་ཕུད་མཆོད།……………………………..( ༣༢༦ )
སྨན་བླའི་མདོ་ཆོག…………………………………( ༢༢༨ )
རབ་གནས་བསྡུས་པ།་………………………………（༢༣༤ )
ཀླུང་རྟའི་རབ་གནས།་……………………………….（༢༣༨ )
རྣམ་འཇོམས་གཟུངས།…………………………………( ༢༤༤ )
རྣམ་འཇོམས་བྱབས་ཁྲུས།……………………………..(་༢༤༥ )
བཀའ་བསྒོ། །…………………………………………(༡༥༦)
འོདདཔག་མེད་ཀྱི་འཕོ་བ།………………………………….(༢༦༢)
ཆ་གསུམ་གཏོར་མ།………………………………………( ༢༧༡ )
སཱཙྪའི་རབ་གནས།……………………………………….( ༢༨༢ )
ཚ་གསུར།………………………………………………༢༨༧ )
གསུར་བསྔོ།……………………………………………..( ༢༨༩ )

གུ་རུའི་སྤྱན་འདྲེན་གསོལ་འདེབས།...................(༢༩༤)
གསོལ་འདེབས་བསམ་པ་ལྷུན་གྲུབ་མ།...................(༢༩༥)
གསོལ་འདེབས་བར་ཆད་ལམ་སེལ་མ།..................( ༢༩༩ )
བསམ་པ་མྱུར་འགྲུབ་མ།...................( ༣༠༥ )
བོད་ཁམས་ཀུན་ཏུ་བདེ་བའི་དཔལ་སྟེར་བསམ་པ་
མྱུར་གྲུབ་མ།...................(༣༠༦)
སྒྲོལ་མའི་བསྟོད་པ།...................(༣༡༠)
སྒྲོལ་བསྟོད་ཕྱག་འཚལ་ཉེར་གཅིག་མ།..................(༣༡༣)
ལྷ་མོ་ལ་གུས་མ།.................. (༣༡༧)
དགེ་སློང་མ་དཔལ་མོས་མཛད་པའི་ཡན་ལག་བདུན་པ།...................(༣༡༨)
རྗེ་བཙུན་སྒྲོལ་མའི་བཟློག་པ།...................(༣༡༩)
འདོད་གསོལ་རྗེ་བཙུན་བཅོམ་ལྡན་མ།...................(༣༢༡)
ལྷ་མོ་ལོ་མ་གྱོན་མའི་གཟུངས།.................. ( ༣༢༣ )
རྟ་ཕྱག་ཁྱུང་གསུམ།...................(༣༢༣)
རིགས་གསུམ་མགོན་པོ།..................( ༣༢༤ )
ཚེ་ལྷ་རྣམ་གསུམ།...................(༣༢༤)
སྨན་བླའི་གཟུངས།་...................(༣༢༥)

ཡི་གེ་བརྒྱ་པ།..................( ༣༢༥ )
གདུགས་དཀར་ཟློག་པ། ...................(༣༢༦)
ཤེས་རབ་སྙིངཔོའི་ཟློག་པ།...................(༣༣༠)
མཁའ་འགྲོ་མ་སེང་གེའི་གདོང་པ་ཅན་གྱི་ཟློག་པ།...................(༣༣༤)
སྲི་བཟློག་ཙཀྲ་བཅུ་གསུམ་པ།.................. ( ༣༣༦ )
མི་ཁ་དགྲ་ཟློག །...................(༣༣༩)
བསང་ཆུང་ཡིད་བཞིན་ནོར་བུ། ...................(༣༤༠
ཆོས་སྐྱོང་སྤྱིའི་གསེར་སྐྱེམས་འཇམ་མགོན་ཀུན་བློའི་གསུང།................... ( ༣༤༦ )
སྡེ་བརྒྱད་གསེར་སྐྱེམས།..................(༣༥༢)
གཟི་ལུང་ཆོས་བདག་གི་བསྐ་བ་འདོད་དགུའི་བུམ་བཟང་།.................. (༣༥༥)
ཕྱྭ་འགུག་ཕྱོགས་བཅུའི་འཇིག་རྟེན་མ།...................(༣༦༤)
འགྲོ་མགོན་འཕགས་པས་མཛད་པའི་དགྲ་ལྷ་དཔང་བསྟོད།...................( ༣༦༡ )
སོ་སོར་ཐར་པའི་མདོ།..................( ༣༦༨ )
གཞི་གསུམ་སྐབས་གྲྭ་པ་དཀྱུས་མ་བསྒྲིགས་རྒྱུག་རྣམས་
ཀྱི་བློ་འཛིན་ཟུརབཀོལ།...................(༣༧༩)
དབྱར་གནས་སྐབས་གཏོར་མ་བསྔོ་བའི་རིམ་པ།...................(༣༩༢)
འཕགས་པ་བཟང་པོ་སྤྱོད་པའི་སྨོན་ལམ།................... ( ༣༩༦)

འཕགས་པ་བྱམས་པའ་སྨན་ལམ།...................(༤༠༧
སྤྱོད་འཇུག་སྨོན་ལམ།...................(༤༡༡)
འཇམ་དབྱངས་ཀྱི་གསོལ་འདེབས་ཤེས་
བྱའི་མཁའ་དབྱིངས་མ།...................(༤༢༠)
འཇམ་མགོན་ས་པཎ་གྱི་གསོལ་འདེབས་སྨོན་ལམ།...................(༤༢༣)
མཁས་གྲུབ་རཱ་ག་ཨ་རྱས་མཛད་པའི་རྣམ་དག་
བདེ་ཆེན་ཞིང་གི་སྨོན་ལམ།...................(༤༢༨)
བདེ་བ་ཅན་གྱི་སྨོན་ལམ།...................(༤༤༤)
བཤགས་སྨོན་ས་སྐྱའི་རྗེ་བཙུན་མ།..................( ༤༤༧ )
གསང་ཆེན་རྒྱུད་སྡེ་མ།...................(༤༤༩)
ཕར་ཕྱིན་དྲུག་གི་སྨོན་ལམ།.................. ( ༤༥༢)
ཞིང་ཁམས་སྨོན་ལམ།.................. ( ༤༥༣)
བསྔོ་སྨོན་བསྡུས་པ།...................(༤༥༨)
བོད་ཡུལ་བདེ་བའི་སྨོན་ལམ།...................(༤༥༩)
མར་མེའི་སྨོན་ལམ།..................( ༤༦༠ )
མདོ་ལས་གསུངས་པའི་བསྟན་པ་རྒྱས་པའི་བདེན་ཚིག..................(༤༦༡)
བསྟན་པ་རྒྱས་པའི་བདེན་ཚིག་ལྷོ་ཕྱོགས་དྲི་བཞོན།..................( ༤༦༤)

འདོད་གསོལ་འགྲོ་ལ་བདེ་སྐྱིད་མ།...................(༤༦༧)
བཀྲ་ཤིས།...................(༤༧༢)
བཀྲ་ཤིས་བསྡུས་པ།...................(༤༨༠)
པར་བྱང་སྨོན་ཚིག །...................(༤༨༢)
ཐུགས་རྗེའི་ཞུ་ཡིག །...................( ༤༨༤ )

༄༅། །དཔལ་ཐུབ་བསྟན་གསེར་མདོག་ཅན་དགོན་
ཞེས་མཁས་བཙུན་གྲུབ་པ་རྒྱ་མཚོའི་བསྟི་གནས་
འདི་ཉིད་ཀྱི་གཙུག་ལག་ཁང་དགེ་འདུན་
འདུས་པའི་ཚོགས་ཀྱི་ཞལ་འདོན་དུ་
ཆོས་སྤྱོད་རབ་གསལ་སྐོར་གོ་རིམ་
མ་འཁྲུགས་པ་ཕྱོགས་གཅིག་
ཏུ་བཀོད་པ་བཞུགས།།
སྐྱབས་འགྲོ།
༈ བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་
པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་
ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་
ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་
རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་

མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ།
ཞེས་ལན་ཉེར་གཅིག་གམ་ཅི་ནུས་བཟླས་ལ། སངས་རྒྱས་ཆོས་དང་ཚོགས་
ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །
།འགྲོ་ལ་
བདག་གི་སྦྱིན་སོགས་བགྱིས་པའི་བསོད་ནམས་ཀྱིས།
ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་བརྗོད། སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །
སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་
བསྔལ་མེད་པའི་བདེ་དང་མི་འབྲལ་བར་གྱུར་ཅིག །ཉེ་རིང་ཆགས་
སྡང་གཉིས་དང་བྲལ་བའི་གཏང་སྙོམས་ལ་གནས་པར་གྱུར་ཅིག །
དཀོན་མཆོག་རྗེས་དྲན།
རྒྱ་གར་སྐད་དུ། ཨཱརྻ་རཏྣ་ཏྲ་ཡ་ཨ་ནུ་སྨྲི་ཏི་སཱུ་ཏྲ། བོད་སྐད་དུ། འཕགས་པ་
དཀོན་མཆོག་གསུམ་རྗེས་སུ་དྲན་པའི་མདོ། ཐམས་ཅད་མཁྱེན་པ་ལ་ཕྱག་
འཚལ་ལོ། །འདི་ལྟར་སངས་རྒྱས་བཅོམ་ལྡན་འདས་དེ་ནི་དེ་བཞིན་
གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་
རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་

རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ།
དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཏེ།
བཞིན་གཤེགས་པ་དེ་ནི་བསོད་ནམས་དག་གི་རྒྱུ་མཐུན་པ།
བའི་རྩ་བ་རྣམས་ཆུད་མི་ཟ་བ། བཟོད་པས་བརྒྱན་པ། བསོད་ནམས་
ཀྱི་གཏེར་རྣམས་ཀྱི་གཞི། དཔེ་བྱད་བཟང་པོ་རྣམས་ཀྱིས་སྤྲས་པ།
མཚན་རྣམས་ཀྱི་མེ་ཏོག་རྒྱས་པ། སྤྱོད་ཡུལ་རན་པར་མཐུན་པ།
མཐོང་ན་མི་མཐུན་པ་མེད་པ། དད་པས་མོས་པ་རྣམས་ལ་མངོན་
པར་དགའ་བ། ཤེས་རབ་ཟིལ་གྱིས་མི་ནོན་པ། སྟོབས་རྣམས་ལ་
བརྫི་བ་མེད་པ། སེམས་ཅན་ཐམས་ཅད་ཀྱི་སྟོན་པ། བྱང་ཆུབ་སེམས་
དཔའ་རྣམས་ཀྱི་ཡབ། འཕགས་པའི་གང་ཟག་རྣམས་ཀྱི་རྒྱལ་པོ།
མྱ་ངན་ལས་འདས་པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན།
ཡེ་ཤེས་དཔག་ཏུ་མེད་པ། སྤོབས་པ་བསམ་གྱིས་མི་ཁྱབ་པ། གསུང་
རྣམ་པར་དག་པ་དབྱངས་སྙན་པ། སྐུ་བྱད་བལྟ་བས་ཆོག་མི་ཤེས་
པ། སྐྲ་མཚུངས་པ་མེད་པ། འདོད་པ་དག་གིས་མ་གོས་པ། གཟུགས་
དག་གིས་ཉེ་བར་མ་གོས་པ། གཟུགས་མེད་པ་དག་དང་མ་འདྲེས་
པ། སྡུག་བསྔལ་དག་ལས་རྣམ་པར་གྲོལ་བ། ཕུང་པོ་དག་ལས་རབ་
ཏུ་རྣམ་པར་གྲོལ་བ། ཁམས་རྣམས་དང་མི་ལྡན་པ། སྐྱེ་མཆེད་རྣམས་

U
བསྡམས་པ། འདུད་པ་རྣམས་ཤིན་ཏུ་བཅད་པ། ཡོངས་སུ་གདུང་
བ་དག་ལས་རྣམ་པར་གྲོལ་བ། སྲིད་པ་ལས་གྲོལ་བ། ཆུ་བོ་ལས་
བརྒལ་བ། ཡེ་ཤེས་ཡོངས་སུ་རྫོགས་པ། འདས་པ་དང་མ་བྱོན་པ་
དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་
ཡེ་ཤེས་ལ་གནས་པ། མྱ་ངན་ལས་འདས་པ་ལ་མི་གནས་པ། ཡང་
དག་པ་ཉིད་ཀྱི་མཐའ་ལ་གནས་པ། སེམས་ཅན་ཐམས་ཅད་ལ་
གཟིགས་པའི་ས་ལ་བཞུགས་པ་སྟེ། འདི་དག་ནི་སངས་རྒྱས་བཅོམ་
ལྡན་འདས་རྣམས་ཀྱི་སྐུ་ཆེ་བའི་ཡོན་ཏན་ཡང་དག་པ་རྣམས་སོ།།
དམ་པའི་ཆོས་ནི་ཐོག་མར་དགེ་བ། བར་དུ་དགེ་བ། ཐ་མར་དགེ་
བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་
རྫོགས་པ། ཡོངས་སུ་དག་པ། ཡོངས་སུ་བྱང་བ། བཅོམ་ལྡན་འདས་
ཀྱིས་ཆོས་ལེགས་པར་གསུངས་པ། ཡང་དག་པར་མཐོང་བ། ནད་
མེད་པ། དུས་ཆད་པ་མེད་པ། ཉེ་བར་བརྟེན་པ། འདི་མཐོང་བ་ལ་
དོན་ཡོད་པ། མཁས་པ་རྣམས་ཀྱིས་སོ་སོར་རང་གིས་རིག་པར་
བྱ་བ། བཅོམ་ལྡན་འདས་ཀྱིས་གསུངས་པའི་ཆོས་འདུལ་བ་ལ་
ལེགས་པར་བརྟེན་པ། ངེས་པར་འབྱུང་བ། རྫོགས་པའི་བྱང་ཆུབ་
ཏུ་འགྲོ་བར་བྱེད་པ། མི་མཐུན་པ་མེད་ཅིང་འདུས་པ་དང་ལྡན་པ།

ན
བརྟེན་པ་ཡོད་པ། རྒྱུ་བ་བཅད་པའོ།། ༈ ཐེག་པ་ཆེན་པོའི་དགེ་འདུན་
ནི་ལེགས་པར་ཞུགས་པ། རིག་པར་ཞུགས་པ། དྲངས་པོར་ཞུགས་
པ། མཐུན་པར་ཞུགས་པ། ཐལ་མོ་སྦྱར་བའི་འོས་སུ་གྱུར་པ། ཕྱག་
བྱ་བའི་འོས་སུ་གྱུར་པ། བསོད་ནམས་ཀྱི་དཔལ་གྱི་ཞིང་ཡོན། ཡོངས་
སུ་སྦྱོང་བ་ཆེན་པོ། སྦྱིན་པའི་གནས་སུ་གྱུར་པ།ཀུན་ཏུ་ཡང་སྦྱིན་
པའི་གནས་སུ་གྱུར་པ་ཆེན་པོའོ། །འཕགས་པ་དཀོན་མཆོག་གསུམ་རྗེས་
སུ་དྲན་པའི་མདོ་རྫོགས་སོ།།
ཕུང་པོ་གསུམ་པའི་མདོ།
༈ མ་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་
ཅད་དུས་རྟག་པར་བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་
སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་
མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་
ལོ། །རྡོ་རྗེ་སྙིང་པོས་རབ་ཏུ་འཇོམས་པ་ལ༴ རིན་ཆེན་འོད་འཕྲོ་
ལ༴ ཀླུ་དབང་གི་རྒྱལ་པོ་ལ༴ དཔའ་བོའི་སྡེ་ལ༴ དཔལ་དགྱེས་
ལ༴ རིན་ཆེན་མེ་ལ༴ རིན་ཆེན་ཟླ་འོད་ལ༴ མཐོང་བ་དོན་ཡོད་ལ༴

དྲི་མ་མེད་པ་ལྰ༴ དཔལ་བྱིན་ཁྐྲ༴  རིན་ཆེན་ཟླ་བ་ལ༴
ཚངས་པ་ལ༴ ཚངས་པས་བྱིན་ལ༴ ཆུ་ལྷ་ལ༴ ཆུ་ལྷའི་ལྷ་ལ༴
དཔལ་བཟང་ལ༴ ཙན་དན་དཔལ་ལ༴ གཟི་བརྗིད་མཐའ་ཡས་
ལ༴ འོད་དཔལ་ལ༴ མྱ་ངན་མེད་པའི་དཔལ་ལ༴ སྲེད་མེད་ཀྱི་བུ་
ལ༴ མེ་ཏོག་དཔལ་ལ༴ དེ་བཞིན་གཤེགས་པ་ཚངས་པའི་འོད་
ཟེར་རྣམ་པར་རོལ་པ་མངོན་པར་མཁྱེན་པ་ལ༴ དེ་བཞིན་གཤེགས་
པ་པདྨའི་འོད་ཟེར་རྣམ་པར་རོལ་པ་མངོན་པར་མཁྱེན་པ་ལ༴ ནོར་
དཔལ་ྋ༴ དྲན་པའི་དཔལ་ལ༴ མཚན་དཔལ་ཤིན་ཏུ་ཡོངས་གྲགས་
ལ༴ དབང་པོ་ཏོག་གི་རྒྱལ་མཚན་གྱི་རྒྱལ་པོ་ལ༴ ཤིན་ཏུ་རྣམ་
པར་གནོན་པའི་དཔལ་ལ༴ གཡུལ་ལས་ཤིན་ཏུ་རྣམ་པར་རྒྱལ་
བ་ལ༴ རྣམ་པར་གནོན་པ་གཤེགས་པའི་དཔལ་ལ༴ ཀུན་ནས་
སྣང་བ་བཀོད་པའི་དཔལ་ལ༴ རིན་ཆེན་པདྨོ་རྣམ་པར་གནོན་པ་
ལ༴ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རིན་པོ་ཆེ་དང་པདྨའི་གདན་ལ་རབ་ཏུ་བཞུགས་
པ་རི་དབང་གི་རྒྱལ་པོ་ལ་ཕྱག་འཚལ་ལོ། །དེ་དག་ལ་སོགས་ཏེ་
ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་

གང་ཇི་སྙེད་ཅིག་བཞུགས་ཏེ་འཚོ་ཞིང་བཞེས་པའི་སངས་རྒྱས་
བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ།
བདག་གིས་སྐྱེ་བ་འདི་དང་། སྐྱེ་བ་ཐོག་མ་དང་། ཐ་མ་མ་མཆིས་
པ་ནས་འཁོར་བ་ན་འཁོར་བའི་སྐྱེ་གནས་ཐམས་ཅད་དུ་སྡིག་པའི་
ལས་བགྱིས་པ་དང་། བགྱིད་དུ་སྩལ་བ་དང་། །བགྱིད་པ་ལ་རྗེས་
སུ་ཡི་རང་བའམ། མཆོད་རྟེན་གྱི་དཀོར་རམ། དགེ་འདུན་གྱི་དཀོར་
རམ། ཕྱོགས་བཅུའི་དགེ་འདུན་གྱི་དཀོར་འཕྲོགས་པ་དང་། འཕྲོག་
སྩལ་བ་དང་། འཕྲོག་པ་ལ་རྗེས་སུ་ཡི་རང་བའམ། མཚམས་མ་
མཆིས་པ་ལྔའི་ལས་བགྱིས་པ་དང་། བགྱིད་དུ་བསྩལ་བ་དང་། བགྱིད་
པ་ལ་རྗེས་སུ་ཡི་རང་བའམ། མི་དགེ་བ་བཅུའི་ལས་ཀྱི་ལམ་ཡང་དག་
པར་བླང་བ་ལ་ཞུགས་པ་འམ། འཇུག་ཏུ་སྩལ་བའམ། འཇུག་པ་
ལ་རྗེས་སུ་ཡི་རང་བའམ། ལས་ཀྱི་སྒྲིབ་པ་གང་གིས་བསྒྲིབས་ནས་
བདག་སེམས་ཅན་དམྱལ་བར་མཆི་བའམ། དུད་འགྲོའི་སྐྱེ་གནས་
སུ་མཆི་བའམ། ཡི་དྭགས་ཀྱི་ཡུལ་དུ་མཆི་བའམ། ཡུལ་མཐའ་འཁོབ་
ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་ཚེ་རིང་པོ་རྣམས་སུ་སྐྱེ་བའམ།
དབང་པོ་མ་ཚང་བར་འགྱུར་པའམ། ལྟ་བ་ལོག་པར་འཛིན་པར་
འགྱུར་བའམ། སངས་རྒྱས་འབྱུང་བ་ལ་མཉེས་པ་མི་བགྱིད་པར་

འགྱུར་བའི་ལས་ཀྱི་སྒྲིབ་པ་གང་ལགས་པ་དེ་དག་ཐམས་ཅད་སངས་
རྒྱས་བཅོམ་ལྡན་འདས་ཡེ་ཤེས་སུ་གྱུར་པ། སྤྱན་དུ་གྱུར་པ། དཔང་
དུ་གྱུར་པ། ཚད་མར་གྱུར་པ། མཁྱེན་པས་གཟིགས་པ། དེ་དག་གི་
སྤན་སྔར་མཐོལ་ལོ་བཤགས་སོ། །མི་འཆབ་བོ། །མི་སྦེད་དོ། །སླན་
ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །༈སངས་རྒྱས་
བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ།
བདག་གིས་སྐྱེ་བ་འདི་དང་། སྐྱེ་བ་ཐོག་མ་དང་ཐ་མ་མ་མཆིས་པ་
ནས་འཁོར་བ་ན་འཁོར་བའི་སྐྱེ་གནས་གཞན་དག་ཏུ་སྦྱིན་པ་ཐ་ན་
དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་གཅིག་ཙམ་སྩལ་བའི་
དགེ་བའི་རྩ་བ་གང་ལགས་པ་དང་། བདག་གིས་ཚུལ་ཁྲིམསབསྲུངས་
པའི་དགེ་བའི་རྩ་བ་གང་ལགས་པ་དང་། བདག་གི་ཚངས་པར་སྤོད་
པ་ལ་གནས་པའི་དགེ་བའི་རྩ་བ་གང་ལགས་པ་དང༌། བདག་གིས་
སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་གང་
ལགས་པ་དང་། བདག་གིས་བྱང་ཆུབ་ཀྱི་མཆོག་ཏུ་སེམས་བསྐྱེད་
པའི་དགེ་བའི་རྩ་བ་གང་ལགས་པ་དང་། བདག་གི་བླ་ན་མེད་པའི་
ཡེ་ཤེས་ཀྱི་དགེ་བའི་རྩ་བ་གང་ལགས་པ་དེ་དག་ཐམས་ཅད་གཅིག་
ཏུ་བསྡུས་ཤིང་བཟླུམས་ཏེ་བསྡོམས་ནས་བླ་ན་མ་མཆིས་པ་དང་།

གོང་ན་མ་མཆིས་པ་དང་། གོང་མའི་གོང་མ། བླ་མའི་བླ་མར་ཡོངས་
སུ་བསྔོ་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཡོངས་སུ་བསྔོ་བར་བགྱིའོ། །ཇི་ལྟར་འདས་པའི་སངས་རྒྱས་བཅོམ་
ལྡན་འདས་རྣམས་ཀྱིས་ཡོངས་སུ་བསྔོས་པ་དང༌། ཇི་ལྟར་མ་བྱོན་
པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་
བར་འགྱུར་བ་དང་། ཇི་ལྟར་ད་ལྟར་བཞུགས་པའི་སངས་རྒྱས་
བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་
བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །སྡིག་པ་
ཐམས་ཅད་ནི་སོ་སོར་བཤགས་སོ། །བསོད་ནམས་ཐམས་ཅད་
ལ་རྗེས་སུ་ཡི་རང་ངོ༌། །སངས་རྒྱས་ཐམས་ཅད་ལ་བསྐུལ་ཞིང་
གསོལ་བ་འདེབས་སོ། །བདག་གིས་བླ་ན་མེད་པའི་ཡེ་ཤེས་ཀྱི་
མཆོག་དམ་པ་ཐོབ་པར་གྱུར་ཅིག །མི་མཆོག་རྒྱལ་བ་གང་དག་ད་
ལྟར་བཞུགས་པ་དང༌། །གང་དག་འདས་པ་དག་དང་དེ་བཞིན་གང་
མ་བྱོན། །ཡོན་ཏན་བསྔགས་པ་མཐའ་ཡས་རྒྱ་མཚོ་འདྲ་ཀུན་ལ། །
ཐལ་མོ་སྦྱར་བར་བགྱིས་ཏེ་སྐྱབས་སུ་ཉེ་བར་མཆིའོ། བྱང་ཆུབ་
སེམས་དཔའ་གང་དག་སྙིང་རྗེའི་སྟོབས་ལྡན་ཞིང༌། །དཔའ་བོསེམས་
ཅན་ཀུན་ལ་ཕན་ཞིང་སྐྱོབ་བྱེད་པ། །དེ་དག་རྣམས་ཀྱིས་སྐྱབས་མེད་

ཆོས་སྤྱོད་རབ་གསལ།
སྡིག་ཅན་བདག་ལ་སྐྱོབས། །བྱང་ཆུབ་སེམས་དཔའ་དེ་དག་རྣམས་
ལའང་བདག་སྐྱབས་མཆི།། །ལུས་ཀྱི་ལས་ནི་རྣམ་པ་གསུམ། །ངག་
གི་རྣམ་པ་བཞི་དག་དང༌། །གང་ཡང་ཡིད་ཀྱི་རྣམ་གསུམ་པོ། །མི་
དགེ་བཅུ་པོ་སོ་སོར་བཤགས། །འདོད་ཆགས་ཞེ་སྡང་གཏི་མུག་
དབང་གིས་ནི། །ལུས་དང་ངག་དང་དེ་བཞིན་ཡིད་ཀྱི་ཀྱང༌། །སྡིག་
པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་
གིས་སོ་སོར་བཤགས། །ཐོག་མ་མེད་ནས་ད་ལྟའི་བར།།མི་དགེ་
བཅུ་དང་མཚམས་མེད་ལྔ། །སེམས་ཀྱི་ཉོན་མོངས་དབང་གྱུར་པའི།།
སྡིག་པ་ཐམས་ཅད་བཤགས་པར་བགྱི། །ཕྱག་འཚལ་བ་དང་མཆོད་
ཅིང་བཤགས་པ་དང༌། །རྗེས་སུ་ཡི་རང་བསྐུལ་ཞིང་གསོལ་བ་ཡི།།
དགེ་བ་ཅུང་ཟདབདག་གིས་ཅི་བསགས་པ། །ཐམས་ཅད་རྫོགས་
པའི་བྱང་ཆུབ་ཆེན་པོར་བསྔོ།།

སྤྱི་བཤགས།
ཨུ་ཧུ་ལགས། བླ་མ་རྡོ་རྗེ་འཛིན་པ་ཆེན་པོ་ལ་སོགས་ཏེ་ཕྱོགས་
བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་
ཚེ་འཁོར་བ་ཐོག་མ་མེད་པ་ནས་ད་ལྟ་ལ་ཐུག་གི་བར་དུ་ཉོན་མོངས་
པ་འདོད་ཆགས་དང་། ཞེ་སྡང་དང་། གཏི་མུག་གི་དབང་གིས་ལུས་
དང་ངག་དང་ཡིད་ཀྱི་སྒོ་ནས་སྡིག་པ་མི་དགེ་བ་བཅུ་བགྱིས་པ་དང༌།
མཚམས་མ་མཆིས་པ་ལྔ་བགྱིས་པ་དང་། དེ་དང་ཉེ་བ་ལྔ་བགྱིས་
པ་དང་། སོ་སོར་ཐར་པའི་སྡོམ་པ་དང་འགལ་བ་བགྱིས་པ་དང༌།
བྱང་ཆུབ་སེམས་པའི་བསླ་ཕྱ་དང་འགལ་བ་དང་། གསང་སྔགས་
ཀྱི་དམ་ཚིག་དང་འགལ་བ་བགྱིས་པ་དང་། དཀོན་མཆོག་གསུམ་
ལ་མ་གུས་པ་བགྱིས་དང་། མཁན་པོ་དང་སློབ་དཔོན་ལ་མ་གུས་
པ་བགྱིས་པ་དང་། ཕ་དང་མ་ལ་མ་གུས་པ་བགྱིས་པ་དང་། །
གྲོགས་ཚངས་པ་མཚུངས་པར་སྤྱོད་པ་རྣམས་ལ་མ་གུས་པ་བགྱིས་
པ་དང་། དམ་པའི་ཆོས་སྤངས་པ་དང་། གསུང་རབས་ཀྱི་བླུ་ཡོན་
11 

ཟོས་པ་དང་།འཕགས་པའི་དགེ་འདུན་ལ་སྐུར་བ་བཏབ་པ་ལ་སོགས་
པ་མདོར་ན་མཐོ་རིས་དང་ཐར་པའི་གེགས་སུ་གྱུར་ཅིང་། འཁོར་དང་
ངན་སོང་གི་རྒྱུར་གྱུར་པའི་སྡིགས་པ་དང་ཉེས་པ་ལྟུང་བའི་ཚོགས་
ཅི་བགྱིས་པ་དང་། བགྱིད་ཏུ་སྩལ་བ་དང་། གཞན་གྱི་བགྱིས་པ་
ལ་རྗེས་སུ་ཡི་རང་བ་བགྱིས་པ་དེ་དག་ཐམས་ཅད་བླ་མ་རྡོ་རྗེ་འཛིན་
པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་པའི་སངས་རྒྱས་
དང་། བྱང་ཆུབ་སེམས་དཔའ་ཐམས་ཅད་ཀྱི་སྤྱན་སྔར་མཐོལ་
ལོ་བཤགས་སོ། །མི་འཆབ་བོ། །མི་སྦེད་དོ། །སླན་ཆད་ཀྱང་
སྡོམ་པར་བགྱི་ལགས་སོ། །ལུས་ཀྱི་ལས་ནི་རྣམ་པ་གསུམ། །
ངག་གི་རྣམ་པ་བཞི་དག་དང་། །གང་ཡང་ཡིད་ཀྱི་རྣམ་གསུམ་
པོ། །མི་དགེ་བཅུ་པོ་སོ་སོར་བཤགས། །ཐོག་མ་མེད་ནས་ད་ལྟའི་
བར། །མི་དགེ་བཅུ་དང་མཚམས་མེད་ལྔ། །སེམས་ནི་ཉོན་
མོངས་དབང་གྱུར་པའི། །སྡིག་པ་ཐམས་ཅད་བཤགས་པ་པར་
བགྱི། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་
དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་བདག་གི
བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་
བཤགས། །མཚམས་མེད་ལྔ་པོ་དག་གི་སྡིག་རྣམས། །གང་གི་མི་

ཤེས་དབང་གིས་བྱས་པ་དག དེ་ཡི་ལྟུང་བ་བཤགས་པ་འདི་བརྗོད་
ན། །མྱུར་དུ་མ་ལུས་ཡོངས་སུ་བྱང་བར་གྱུར།།སྡོམ་པ་གསུམ་
དང་འགལ་གྱུར་པའི། །ཉེས་པའི་ཚོགས་ཀུན་རབ་འགྱོད་པས།
མཆོད་འོས་རྣམས་ཀྱི་སྤྱན་སྔ་རུ། །སླན་ཆད་སྡོམ་པའི་སེམས་
ཀྱི་བཤགས། །ཕྱག་འཚལ་བ་དང་མཆོད་ཅིང་བཤགས་པ་དང་།
རྗེས་སུ་ཡི་རང་སྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་
གིས་ཅི་བསགས་པ། །ཐམས་ཅད་རྫོགས་པའི་བྱང་ཆུབ་ཆེན་པོར་
སྔོ། །ཇི་སྙེད་སུ་དག་ཕྱོགས་བཅུའི སོགས་ཡན་ལག་བདུན་པ་སྦྱར་རོ།།
ཚེ་གཟུངས།
༈ འཇིག་རྟེན་འདྲེན་པའི་གཙོ་བོ་ཚེ་དཔག་མེད། །དུས་མིན་
འཆི་བ་མ་ལུས་འཇོམས་པའི་དཔལ། །མགོན་མེད་སྡུག་བསྔལ་གྱུར་
པ་རྣམས་ཀྱི་སྐྱབས། །སངས་རྒྱས་ཚེ་དཔག་མེད་ལ་ཕྱག་འཚལ་
ལོ། །ཨོཾ་ན་མོ་ཧཱུྃ་ཨཱ་ཡུ་ཛྙཱ་ཧྲཱི ཨཱ་རོ་ལི་ཀ་ཧཱུྃ་ཧྲཱི ཨོཾ་ཏདྱ་ཐཱ་ཨ་པ་
རི་མི་ཏཱ་ཨཱ་ཡུ་ཛྙཱ་ནཱ་ཧྲཱིཿཧཱུྃ་ཧཱུྃ་སྭཱཧཱ། ༀ་ན་མོ་བྷ་ག་ཝ་ཏེ་ཨ་པ་རི་མི་ཏཱ་
ཨཱ་ཡུ་ཛྙཱ་ན་སུ་བི་ནི་ཤྩི་ཏ་ཏེ་ཙོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ

བུ་དྡྷ་ཡ། ཏདྱཐཱ། ཨོཾ་པུཎྱེ་པུཎྱེ་མཧཱ་པུཎྱེ། ཨ་པ་རི་མི་ཏཱ་པུཎྱེ། ཨ་
པ་རིཾ་མི་ཏཱ་པུཎྱ། ཛྙ་ན་སཾ་བྷ་རོ་པ་ཙི་ཏྟེ། ཨོཾ་སརྦ་སཾ་སྐུ་ར་པ་རི་ཤུདྷེ་
དྷརྨ་ཏེ་ག་ག་ན་ས་མུངྒ་ཏེ་སྭབྷཱ་ཝ་བི་ཤུད་དྷེ་མཧཱ་ན་ཡ་པ་རི་ཝཱ་རི་སྭཱཧཱ།
ཕར་ཕྱིན་སྨོན་ལམ།
༈ སྦྱིན་པའི་སྟོབས་ཀྱིས་སངས་རྒྱས་ཡང་དག་འཕགས། །
ཡི་སེང་གེ་སྦྱིན་པའི་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་
འཇུག་པ་ན། སྦྱིན་པའི་སྟོབས་ཀྱི་སྒྲ་ནི་གྲགས་པར་འགྱུར། །སྦྱིན
པ་མཐར་ཕྱིན་ཚེ་ཡང་འཕེལ་བར་ཤོག །ཚུལ་ཁྲིམས་སྟོབས་ཀྱིས་
སངས་རྒྱས་ཡང་དག་འཕགས། །མི་ཡི་སེང་གེ་ཚུལ་ཁྲིམས་སྟོབས་
རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །ཚུལ་ཁྲིམས་
སྟོབས་ཀྱི་སྒྲ་ནི་གྲགས་པར་འགྱུར། །ཚུལ་ཁྲིམས་མཐར་ཕྱིན་ཚེ་
ཡང་འཕེལ་བར་ཤོག །བཟོད་པའི་སྟོབས་ཀྱིས་སངས་རྒྱས་ཡང་
དག་འཕགས། །མི་ཡི་སེང་གེ་བཟོད་པའི་སྟོབས་རྟོགས་ཏེ། །སྙིང་
རྗེ་ཅན་གྱི་གྲོང་ཁྱེར་འཇུག་པ་ན། །བཟོད་པའི་སྟོབས་ཀྱི་སྒྲ་ནི་གྲགས་
པར་འགྱུར། །བཟོད་པ་མཐར་ཕྱིན་ཚེ་ཡང་འཕེལ་བར་ཤོག བརྩོན་

འགྲུས་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེང་
གེ་བརྩོན་འགྲུས་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་
པ་ན། །བརྩོན་འགྲུས་སྟོབས་ཀྱི་སྒྲ་ནི་གྲགས་པར་འགྱུར། །བརྩོན་
འགྲུས་མཐར་ཕྱིན་ཚེ་ཡང་འཕེལ་བར་ཤོག །བསམ་གཏན་སྟོབས་
ཀྱིས་སངས་རྒྱས་ཡང་དག་འཕགས། །མི་ཡི་སེང་གེ་བསམ་གཏན་
སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བསམ་
གཏན་སྟོབས་ཀྱི་སྒྲ་ནི་གྲགས་པར་འགྱུར། །བསམ་གཏན་མཐར་ཕྱིན་
ཚེ་ཡང་འཕེལ་བར་ཤོག །ཤེས་རབ་སྟོབས་ཀྱིས་སངས་རྒྱས་ཡང་
དག་འཕགས། །མི་ཡི་སེང་གེ་ཤེས་རབ་སྟོབས་རྟོགས་ཏེ། །སྙིང་རྗེ་
ཅན་གྱི་གྲོང་ཁྱེར་འཇུག་པ་ན། །ཤེས་རབ་སྟོབས་ཀྱི་སྒྲ་ནི་གྲགས་
པར་འགྱུར། །ཤེས་རབ་མཐར་ཕྱིན་ཚེ་ཡང་འཕེལ་བར་ཤོག །ང་
ནི་ཡེ་ཤེས་ཚེ་དཔག་མེད། །ཀུན་ཏུ་བརྙེས་པ་སྤང་བར་གྱིས། །འཆི་
བདག་ཆེན་པོ་ངས་བཅོམ་པས། །བུ་ཁྱོད་ཚེ་ཡི་རིག་འཛིན་བརྙེས། །
དགེ་བ་འདི་ཡིས་མྱུར་དུ་བདག །ཚེ་དཔག་མེད་པ་འགྲུབ་གྱུར་ནས།།
འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །འཁོར་
བའི་སེམས་ཅན་གང་ཡང་རུང་། ཁྱོད་ཀྱི་མཚན་ཙམ་འཛིན་པ་ལ། །
ཚེ་དང་ཡེ་ཤེས་སྩོལ་མཛད་པའི། ཚེ་དཔག་མེད་ཀྱི་བཀྲ་ཤིས་ཤོག

རྣམ་རྒྱལ་མའི་གཟུངས།
༈ དཔལ་ལྡན་ལྷ་མོ་སྟོན་ཀའི་ཟླ་བའི་མདོག །ཞལ་གསུམ་
ཕྱག་བརྒྱད་རབ་མཛེས་ཞི་བའི་སྐུ། །ཡེ་ཤེས་དཔག་ཡས་ཚེ་ཡི་
མཆོག་སྩོལ་མ། །རྣམ་པར་རྒྱལ་མའི་ཞབས་ལ་ཕྱག་འཚལ་ལོ།
ཨོཾ་ན་མོ་བྷ་ག་ཝ་ཏེ། ས་རྦ་ཏྲཻ་ལོཀྱ་པྲ་ཏི་བི་ཥྚ་ཡ། བུདྡྷ་དྡྷ་ཡ་ཏེ་ན་
མཿ ཏདྱཐཱ། ཨོྃ་བྷཾ་བྷཾ་ཧཱུྃ། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བྷི་ཤོ་དྷ་
ཡ། ཨ་ས་མ་སམནྟ། ཨཾ་ཝ་བྷཱ་ས་སྥ་ར་ཎ་ག་ཏེ། ག་ག་ན་སྭབྷཱ་ཝ་
བི་ཤུདྡྷེ། ཨ་བྷི་ཥིཉྩཏུ་མཱཾ། སརྦ་ཏ་ཐཱ་ག་ཏཱཿསུ་ག་ཏ་ཝ་ར་ཝ་ཙ་ན་
ཨ་མྲྀ་ཏ་ཨ་བྷི་ཥེ་ཀཻ་ར་མཧཱ་མུ་དྲ་མནྟྲ་པ་དེཿ ཨཱ་ཧ་ར་ཨཱ་ཧ་ར། མ་
མ་ཨཱ་ཡུཿཨཾ་དྷཱ་ར་ཎི། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ།
ག་ག་ན་སྭབྷཱ་ཝ་བི་ཤུདྡྷེ། ཨུཥྞི་ཥ་བི་ཛ་ཡ་པ་རི་ཤུདྡྷེ། ས་ཧ་སྲ་ར་
སྭསྨི་སཉྩོ་དི་ཏེ། སརྦ་ཏ་ཐཱ་ག་ཏཱ་ཨ་ཝ་ལོ་ཀི་ནི། ཥལྤ་ར་མི་ཏཱ་པ་
རི་པཱུ་ར་ཎི། སརྦ་ཏ་ཐཱ་ག་ཏཱ་མཱ་ཏི། ད་ཤ་བྷཱ་མི་པྲ་ཏིཥྛི་ཏེ། སརྦ་ཏ་
ཐཱ་ག་ཏ་ཧྲི་ད་ཡ། ཨ་དྷིཥྛ་ན་ཨ་དྷི་ཥི་ཏེ། མུ་དྲེ་མུ་དྲེ། མཧཱ་མུ་དྲེ།
བཛྲ་ཀཱ་ཡ་སཾ་ཧ་ཏ་ན་པ་རི་ཤུདྡྷེ། སརྦ་ཀརྨ་ཨཱ་ཝ་ར་ཎ་བི་ཤུདྡྷེ།

པྲ་ཏི་ནི་ཝརྟ་ཡ། མ་མ་ཨཱ་ཡུར་བི་ཤུདྡྷེ། སརྦ་ཏ་ཐཱ་ག་ཏ་ས་མ་ཡ་
ཨདྷི་ཥྛི་ན་ཨ་དྷི་ཥི་ཏེ། ཨོཾ་མུ་ནི་མུ་ནི་མཧཱ་མུ་ནི་བི་མུ་ནི་བི་མུ་ནི་
མཧཱ་བི་མུ་ནི། མ་ཏི་མ་ཏི། མཧཱ་ཤུདྡྷེ། མ་མ་ཏི། སུ་མ་ཏི། ཏ་ག་ཐཱ་
ཏཱ་བྷུ་ཏ་ཀོ་ཊི་པ་རི་ཤུདྡྷེ་བི་སྤུ་ཊ། བུད་དྷི་ཤུདྡྷེ། ཧེ་ཧེ་ཛ་ཡ་ཛ་ཡ།
བི་ཛ་ཡ་བི་ཛ་ཡ། སྨ་ར་སྨ་ར། སྥ་ར་སྤ་ར། སྥ་ར་ཡ་སྤུ་ར་ཡ།
སརྦ་བུདྡྷ་ཨ་དྷིཥྛ་ན་ཨ་དྷིཥྛི་ཏེ། ཤུདྡྷེ་བུཤུདྡྷེ། བུ་དྡྷེ་བུ་དྡྷེ། བཛྲ་
བཛྲ། མཧཱ་བཛྲ། སུ་བཛྲ། བཛྲ་གཎྷཾ། ཛ་ཡ་གརྦྷེ། བི་ཛ་ཡ་གརྦྷེ།
བཛྲ་ཛྭ་ལ་གརྦྷེ། བཛྲད་བྷ་ཝེ།བཛྲ་སམྦྷཝ། བཛྲ་བཛྲ་ཎཱི། བཛྲ་མ་
བྷ་ཝཾ་ཏུ། མ་མ་ཤ་རི་རཾ། སརྦ་སཏྭ་ནཱཉྩ་ཀཱ་ཡ་པ་རི་ཤུདྡྷི་བྷ་ཝནྟུ།
མེ་ས་དཱ་སརྦ་ག་ཏེ་པ་རི་ཤུདྡྷིཤྩ། སརྦ་ཏ་ཐཱ་ག་ཏཱ་ཤྩ་མཱཾ། སརྦ་
སཏྭཾ་ཤྩ། ས་མཱ་ཤྭཱ་ས་ཡནྟུ། བུདྷྱབུ་དྷྱ། སིདྡྷ་སིདྡྷ། བོ་དྷྱ་བོ་དྷྱ།
བི་བོ་དྷ་བི་བོ་དྷ། མོ་ཙ་ཡ་མོ་ཙ་ཡ། བི་མོ་ཙ་ཡ་བི་མོ་ཙ་ཡ། ཤོ་
དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ས་མནྟ་མོ་ཙ་ཡ་མོ་ཙ་ཡ།
སམནྟ་ར་སྨི་པ་རི་ཤུད་དྷེ། སརྦ་ཏ་ཐཱ་ག་ཏ་ཧྲི་ད་ཡ་ཨ་དྷིཥྛ་ན་ཨ་
དྷིཥྛི་ཏེ་མུ་དྲེ་མུ་དྲེ། མཧཱ་མུ་དྲེ། མཧཱ་མུ་དྲ་མནྟ་པ་དཾསྭཱཧཱ། ཨོཾ་
སྭཱཧཱ། ཨོཾ་ཨཱ་མྲྀ་ཏ་ཨ་ཡུརྡ་དེ་སྭཱཧཱ། ཨོཾ་ཨ་མི་ཏེ། ཨ་མི་ཏོདྷཱ་ཝ།
ཨ་མི་ཏ་བིཀཱ་ནྟེ། ཨ་མི་ཏཱ་གཱ་ཏེ། ཨ་མི་ཏ་གཱ་མི་ནི། ཨ་མི་ཏ་ཨཱ་

{ཡུརྡ་ཏེ། ག་ག་ན་ཀཱི་རྟིཀ་རེ། སརྦ་ཀླེ་ཤ་ཀྵ་ཡཾ་ཀ་རཱི་ཡེ་སྭཱཧཱ།
༈ དཔལ་མོ་གང་ཞིག་ཡིད་ལ་དྲན་ཙམ་གྱིས། །ཕུན་ཚོགས་
ཚེ་ཡི་དངོས་གྲུབ་ཉེར་སྩོལ་ཞིང༌། །འཆི་བདག་བདུད་ཀྱི་དགྲ་
ལས་རྣམ་རྒྱལ་བའི། །བདེ་གཤེགས་གཙུག་གཏོར་ཆེ་ལ་ཕྱག་
འཚལ་ལོ། །སྣ་ཚོགས་ཁམས་ལས་གྲུབ་པའི་རིན་ཆེན་ཁྲི།
ཆེན་ལྷུན་སྡུག་བཀོད་ལེགས་མཛེས་པའི་སྟེང་། །མི་མཐུན་ཕྱོགས་
ལས་རྣམ་རྒྱལ་མཆོད་རྟེན་ཆེ། །ཆོས་སྐུའི་རང་བཞིན་ཅན་ལ༴ དེ་
དབུས་འདབ་སྟོང་འདབ་མ་རྒྱས་པའི་རྩེར། །དྲི་མེད་མཚན་མོའི་
མགོན་གྱི་དཀྱིལ་འཁོར་ལ། །འཆི་མེད་དབང་པོ་རྒྱལ་བ་ཚེ་དཔག་
མེད། །རབ་མཛེས་ལྷ་མོར་སྤྲུལ་ལ༴ སྐྱོབ་པ་ཀུན་གྱིས་གཙུག་
གཏོར་རྣམ་རྒྱལ་ཞེས། །རྒྱ་ཆེར་བསྔགས་པ་བཅོམ་ལྡན་ཁྱོད་ཀྱི་
སྐུ། །འོད་ཟེར་སྟོང་གི་དྲ་བ་འཕྲོ་བ་ཡིས། །འཆི་མེད་དངོས་གྲུབ་
སྩོལ་ལ༴ སྟོན་ཟླ་རབ་རྒྱས་བྱེ་བ་འདུས་འདྲའི་སྐུ། །རྣམ་ཐར་རང་
བཞིན་ཕྱག་གི་ཡལ་གས་མཛེས། །སྐུ་གསུམ་ཞལ་མངའ་ཐབས་
ཤེས་དག་པའི་ཞབས། །རྡོ་རྗེ་སྐྱིལ་ཀྲུང་མཛད་ལ༴ རྩ་ཞལ་ཀུནྡ་
ལྟར་དཀར་འཛུམ་ཞིང་སྒེག །གཡས་པ་བཙོ་མ་གསེར་འདྲ་ཞི་
བའི་ཞལ། །གཡོན་པ་དབང་སྔོན་མདོག་མཚུངས་ཅུང་ཟད་ཁྲོ། །
།རྒྱ་

ཀུན་ཀྱང་སྤྱན་གསུམ་ལྡན་ལ༴ གཡས་པའི་ཕྱག་རྣམས་སྣ་ཚོགས་
རྡོ་རྗེ་དང༌། །པད་དཀར་ལ་གནས་རྒྱལ་བ་འོད་དཔག་མེད། །འཆི་
བདག་བདུད་ཀྱི་སྙིང་འབིགས་མཆོག་གི་མདའ། །མཆོག་སྦྱིན་ཕྱག་
རྒྱས་མཛེས་ལ༴ རྡོ་རྗེ་ཞགས་པ་དང་བཅས་སྡིགས་མཛུབ་དང༌།།
རྒྱ་ཆེན་དངོས་གྲུབ་འགུགས་པའི་རིན་ཆེན་གཞུ། །མི་འཇིགས་
སྦྱིན་དང་བདུད་རྩིའི་བུམ་བཟང་རྣམས། །གཡོན་པའི་ཕྱག་གིས་
འཛིན་ལ༴ སྲབ་འཇམ་རས་དཀར་བཟང་པོས་སྟོད་གཡོགས་
ཤིང་། །རྨད་བྱུང་རིན་ཆེན་རྒྱན་ཆས་ཡན་ལག་མཛེས། །སྣ་ཚོགས་
མདོག་ཅན་མདངས་བཀྲ་དར་བཟང་གིས། །ཤམ་ཐབས་མཛེས་
པར་མཛད་ལ༴ གཡས་ཕྱོགས་རི་བོང་འཛིན་པའི་དཀྱིལ་འཁོར་
ལ། །ཆུ་ཤེལ་མདོག་མཚུངས་འཕགས་པ་སྤྱན་རས་གཟིགས།
གཡོན་རབ་ཏུ་རྒྱས་པའི་པདྨ་བསྣམས། །ཞི་བས་འགྲོ་ཀུན་སྐྱོང་
ལ༴ གཡོན་ཕྱོགས་ཚ་ཟེར་རྒྱས་པའི་དཀྱིལ་འཁོར་ལ། །ནམ་
མཁའི་མདོག་ཅན་རྒྱལ་སྲས་རྡོ་རྗེ་འཛིན། །ཕྱག་གཡོན་ཨུཏྤལ་
ལ་གནས་རྡོ་རྗེ་འཛིན། །དྲག་པོས་བདུད་དཔུང་འཇོམས་ལ༴།ཕྱག་
གཉིས་ཆར་མཉམ་པའི་སྟབས་ཀྱིས་ལེགས་བཞེངས་ཤིང་། །ཞལ་
གཅིག་ཕྱག་གཉིས་རིན་ཆེན་རྒྱན་གྱིས་སྤྲས། །སྣ་ཚོགས་དར་གྱི་

7)
སྨད་གཡོག་མཛེས་པས་བརྒྱན། །གཡས་པས་རྔ་ཡབ་འཛིན་ལ༴
ཤར་དུ་སྦྱིན་པའི་རང་བཞིན་མི་གཡོ་མགོན། །ཨུཏྤལ་མདོག་
མཚུངས་མི་བཟད་རལ་གྲི་ཡིས། །ཕུང་པོའི་བདུད་རྣམས་མ་
ལུས་འཇོམས་མཛད་ཅིང༌། །སྡུག་བསྔལ་ཞི་བར་མཛད་ལ༴ ལྷོར་
ནི་སྙན་སྨྲའི་རང་བཞིན་འདོད་རྒྱལ་ཆེ། །ཟར་མའི་མདོག་ཅན་རྡོ་
རྗེ་ལྕགས་ཀྱུ་ཡིས། །འཆི་བདག་བདུད་ཀྱི་སྙིང་ཀུན་བྲལ་མཛད་
ཅིང༌། །འགྲོ་ཀུན་དབང་དུ་སྡུད་ལ༴ ནུབ་ཏུ་དོན་སྤྱོད་རང་བཞིན་
དབྱུག་སྔོན་ཅན། །ཆར་སྤྲིན་མདོག་མཚུངས་རབ་འཇིགས་དབྱུག་
པ་ཡིས། །ཉོན་མོངས་བདུད་རྣམས་ཐལ་བར་བརླག་བྱེད་ཅིང༌། །
དཔལ་འབྱོར་རྒྱས་པར་མཛད་ལ༴ བྱང་དུ་དོན་མཐུན་རང་བཞིན་
སྟོབས་པོ་ཆེ། །བུང་བའི་མདོག་ཅན་རབ་འབར་རྡོ་རྗེ་ཡིས། །ལྷ་བུ་
གཞོན་ནུའི་བདུད་རྣམས་འདུལ་མཛད་ཅིང་། །གདུག་ཅན་དྲག་
པོས་འདུལ་ལ༴ ཀུན་ཀྱང་པདྨ་ཉི་མའི་དཀྱིལ་འཁོར་ལ། །ཞལ་
གཅིག་ཕྱག་གཉིས་སྤན་གསུམ་སྡང་མིག་གཡོ། །སྒེག་པའི་ལུས་
ཅན་གཡོན་བརྐྱངས་བརྗིད་བག་ཅན། །ཁྲོས་པས་བགེགས་ཀུན་
འཇོམས་ལ༴ མཐོང་མཐིང་ལྟར་ནག་དབུ་སྐྲ་གྱེན་བརྫེས་ཤིང༌། །
ཀླུ་ཆེན་བརྒྱད་དང་རིན་ཆེན་རྒྱས་ཆས་སྤྲས། །སྟག་པགས་གསར་

བའི་ཤམ་ཐབས་མཛེས་པ་ཅན། །ཕྱག་གཡོན་སྡིགས་འཛུབ་མཛད་
ལ༴ ནམ་མཁའི་ཁམས་ན་དྲི་དང་བདུག་སྤོས་དང༌། །སྤེལ་ལེགས་
མེ་ཏོག་ཕྲེང་བ་ལེགས་འཛིན་པའི། །གཙང་མའི་རིགས་ཀྱི་ལྷ་བུ་མཛེས་
པའི་ཚོགས། །རབ་འབྱམས་མཆོད་པས་མཆོད་ལ༴ རིན་ཆེན་
གདུགས་མཆོག་ཐོགས་པ་ལྷ་ཡི་རྗེ།།བརྒྱ་བྱིན་བགྲང་ཡས་
འཁོར་ཚོགས་དང་བཅས་པ། །བསོད་ནམས་སྤྲིན་གྱི་དབུས་སུ་
ལེགས་གནས་པས། །བསྟོད་པའི་འབྲུག་སྒྲ་སྒྲོག་ལ༴ གང་གི་རང་
བཞིན་མཁའ་ལྟར་རྣམ་དག་པ། །སྣ་ཚོགས་སྤྲོས་པའི་དྲ་བ་མཐར་
མཛད་ཅིང་། །ཟག་མེད་ཡོན་ཏན་ཕུང་པོའི་གཞིར་གྱུར་པ། །གཙུག་
གཏོར་ཆོས་ཀྱི་སྐུ་ལ༴འོག་མིན་གནས་སོགས་དག་པའི་ཞིང་
ཁམས་སུ། །ཡིད་འོང་མཚན་དཔེས་རབ་མཛེས་མཆོག་གི་སྐུས། །
གདུལ་བྱ་དག་པའི་བསམ་པ་ཚིམ་མཛད་པའི།།གཙུག་གཏོར་
ལོངས་སྤྱོད་རྫོགས་སྐུ་ལ༴ བསམ་ཡས་གདུལ་བྱའི་བསམ་པ་ཇི་
བཞིན་དུ། །སྣ་ཚོགས་གཟུགས་དང་དམ་ཆོས་སྣ་ཚོགས་ཀྱིས། །འགྲོ་
བའི་རེ་འདོད་ཡོངས་སུ་རྫོགས་མཛད་པའི། །གཙུག་གཏོར་སྤྲུལ་
པའི་སྐུ་ལ་ཕྱག་འཚལ་ལོ། ། ༈ བདག་གི་བཅོམ་ལྡན་ཁྱེད་སྐུ་
ལེགས་བསྒོམ་ཞིང༌། །མཐུ་ཆེན་གཟུངས་སྔགས་འབད་པས་

བཟླས་པ་དང་། །གུས་པས་མཆོད་ཅིང་གསོལ་བ་བཏབ་པའི་
མཐུས། །འདོད་དོན་ཆོས་བཞིན་འགྲུབ་པར་མཛད་དུ་གསོལ། །
མཐའ་ཡས་འགྲོ་བ་བདག་དང་བཅས་རྣམས་ལ། །མི་བཟད་འཇིགས་
དང་སྡུག་བསྔལ་འབྱུང་བའི་རྒྱུ། །ལས་དང་ཉོན་མོངས་སྟོབས་
ལྡན་ལས་བྱུང་བའི། །སྡིག་པ་ཐམས་ཅད་ཞི་བར་མཛད་དུ་གསོལ། །
སྔོན་གྱི་ལས་དང་འཕྲལ་རྐྱེན་ལས་བྱུང་བའི།།དགྲ་དང་ཆོས་རྐུན་
གདོལ་པས་གཙེས་པ་དང༌། །གཅན་གཟན་འཇིགས་དང་ཕ་རོལ་
དམགཚོགས་སོགས། །མི་མཐུན་ཕྱོགས་ཀུན་ཞི་བར་མཛད་དུ་
གསོལ། །བཞི་བརྒྱ་རྩ་བཞིའི་ནད་དང་རིམས་ཀུན་དང༌། །བགེགས་
རིགས་བརྒྱད་ཁྲི་གདོན་ཆེན་བཅོ་ལྔ་སོགས། །ལུས་སྲོག་དགེ་ལ་
བར་དུ་བཅོད་པ་ཡི། །འབྱུང་པོའི་གནོད་པ་ཞི་བར་མཛད་དུ་གསོལ།།
སྐར་མདའ་ལྟུང་དང་ས་གཡོས་འཇིགས་པ་དང༌། །བྱད་སྟེམས་མཐུ་
དང་ཐོག་སེར་འབེབས་པ་སོགས། །མི་དང་མི་མ་ཡིན་གྱི་གནོད་
པ་དང་། །ཉེར་འཚེ་ཐམས་ཅད་ཞི་བར་མཛད་དུ་གསོལ། །གློ་བུར་
ཡེ་འབྲོག་གནོད་པ་མ་ལུས་དང༌། །དུག་དང་སྦྱར་དུག་ཁ་ཟས་མ་
ཞུ་དང༌། །འཁོན་དང་ཉམས་གྲིབ་འབགས་དང་མི་གཙང་སོགས། །
དྲི་མ་ཐམས་ཅད་ཞི་བར༴ དེ་ལྟར་ཕྱི་ནང་ལུས་སེམས་སྡུག་བསྔལ་

ཀུན། །རང་གི་ལས་ལས་བྱུང་མོད་དེ་ལྟ་ནའང་། །དབང་དང་སྟོབས་
བཅུ་བརྙེས་པ་ཁྱོད་ཀྱི་མཐུས། །སྡུག་བསྔལ་མཐའ་དག་ཞི་བར༴
ཁྱོད་ཀྱིས་བདག་གི་སྡུག་བསྔལ་ཟིལ་མནན་ཅིང༌། །བདེ་བའི་ལས་
འབྲས་བཟང་པོའི་གསཽས་བཏབ་ནས། །ཡང་དག་བདེ་བ་ཆེན་པོའི་
ཏིང་འཛིན་གྱིས། །ལས་དང་ཉོན་མོངས་ཞི་བར༴ སྔོན་དུས་འཁོར་
བར་ལན་མང་འཁོར་བའི་ཚེ། །གཞན་སྲོག་བཅད་དང་འཚོ་བ་ཕྲོགས་
པ་སོགས། །ཚེ་ཐུང་གྱུར་པའི་ལས་སྒྲིབ་ཅི་བསགས་པ། །དེ་ཀུན་
བྱང་ཞིང་དག་པར༴ ཁྱད་པར་ཚེ་འདིའི་ལས་དང་བསོད་ནམས་ཚེ།།
རྒུད་ཅིང་ཉམས་པའི་སྡུག་བསྔལ་རྒྱུ་བཅས་ཀུན། །ཁྱེད་ཀྱི་འཆི་མེད་
བདུད་རྩིའི་ཆུ་རྒྱུན་གྱིས། །དེ་ཀུན་སྦྱངས་ཤིང་བཀྲུ་བར༴ ཕུན་
ཚོགས་ཕན་བདེ་འབྱུང་བའི་སྒོ་གཅིག་པུ། །རྒྱལ་བའི་བསྟན་པ་
ཆོས་ཀྱིས་བཟུང་བའི་ཕྱིར། །ཚེ་དང་བསོད་ནམས་རྣམ་དག་
ལས་བཟང་རྣམས། །ཡར་ངོའི་ཟླ་ལྟར་རྒྱས་པར༴ དུས་མིན་འཆི་
བའི་དགྲ་ལས་རྣམ་རྒྱལ་ཞིང་། །ཚུལ་ཁྲིམས་དག་པའི་ལུས་བཟང་
ཡུན་རིང་འཚོ། །ཁ་ཏོག་རྒྱས་ཤིང་དམ་ཆོས་སྤྱོད་པ་དང༌། །ཚེ་གྲངས་
དཔག་མེད་རྒྱས་པར༴ དཀོན་མཆོག་རྫས་དང་གཞན་ལས་ཕྲོག་
པ་སོགས། །མ་དག་ལོག་པའི་འཚོ་བ་ཀུན་སྤངས་ནས། །སྡིག་

མེད་ཆོས་དང་མཐུན་པའི་ཁ་ཟས་ཀྱིས། །ལུས་ཀྱི་ཟོ་མདོག་རྒྱས་
པར༴ ནད་དང་གནོད་མེད་དགའ་མགུར་སྤྱོད་པ་དང༌། །ཚེ་ཡི་
བར་དུ་བཅོད་པ་ཀུན་ཞི་ནས། །བཤད་བསྒྲུབ་བྱ་བས་ཉིན་མཚན་
འདའ་བ་སོགས། །རྣམ་དཀར་ཕྲིན་ལས་རྒྱས་པར༴ བདག་གི་
གདུལ་བྱར་གྱུར་པ་ཐམས་ཅད་ཀྱང་། །ལས་འབྲས་ལྷུར་ལེན་གསུང་
རབ་དོན་ལ་མཁས། །ཚུལ་ཁྲིམས་དག་ཅིང་ཐོས་ལ་མངོན་བརྩོན་
པས། །ཐུབ་བསྟན་ཕྱོགས་བཅུར་རྒྱས་པར༴ དེ་ལྟར་བསྟོད་ཅིང་
གསོལ་བ་བཏབ་པའི་མཐུས། །ཉིད་ཐུགས་འཆི་མེད་དབང་པོའི་བང་
མཛོད་ལས། །རྨད་བྱུང་བློ་དང་ཚེའི་ནོར་བླངས་ནས། །འགྲོ་བ་ཚེའི་
དབུལ་བ་སེལ་གྱུར་ཅིག ། ༈ འཁོར་བ་ལས་སྒྲོལ་ཏཱ་རེ་མ། །ཏུཏྟཱ་
ར་ཡིས་འཇིགས་བརྒྱད་སྒྲོལ། །ཏུ་རེས་ན་བ་རྣམས་ལས་སྒྲོལ། །
སྒྲོལ་མ་ཡུམ་ལ་ཕྱག་འཚལ་ལོ། །ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུ་
ཛྙཱ་ན་པུཥྞི་ཀུ་རུ་ཡེ་སྭཱཧཱ། །དགེ་བ་འདི་ཡི་མྱུར་དུ་བདག །ཚེ་ཡི་ལྷ་
ཚོགས་འགྲུབ་གྱུར་ཅིག །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག །ཚེ་དཔག་མེད་དང་རྣམ་པར་རྒྱལ་མ་དང༌། །སྒྲོལ་མ་
ལ་སོགས་འོད་ཟེར་ཅན་ལ་སོགས། །ཚེ་ཡི་རིག་འཛིན་བརྙེས་པའི་
ལྷ་ཚོགས་རྣམས། །ཚེ་དང་བསོད་ནམས་འཕེལ་བའི་བཀྲ་ཤིས་ཤོག །

ཐེག་ཆེན་སེམས་སྐྱེད།
ཨོཾ་སྭ་སྟི། བྱང་ཆུབ་སྙིང་པོར་མཆིས་ཀྱི་བར། །སངས་རྒྱས་
རྣམས་ལ་སྐྱབས་སུ་མཆི། །ཆོས་དང་བྱང་ཆུབ་སེམས་དཔའ་ཡི། །
ཚོགས་ལའང་དེ་བཞིན་སྐྱབས་སུ་མཆི། །རྣམ་དག་ཆོས་ཀྱི་དབྱིངས་
ལས་མ་གཡོས་ཀྱང་། །ཐུགས་རྗེའི་སྤྱན་གྱིས་འགྲོ་ལ་ཕྱོགས་བཅུར་
གཟིགས། །རྒྱལ་བ་ཀུན་གྱི་ཕྲིན་ལས་རྩོལ་མཛད་པ། །དུས་གསུམ་
བླ་མ་འཁོར་བཅས་གཤེགས་སུ་གསོལ། །རྣམ་དག་པདྨའི་དབུས་
ཀྱི་ལྟེ་བ་ལ། །གང་ལ་མཚན་གསོལ་བཅོམ་ལྡན་ཤཱཀྱ་ཐུབ། །མི་
འཇིགས་སེང་གེས་བཏེགས་པའི་ཁྲི་སྟེང་དུ། །རྒྱལ་བ་འཁོར་བཅས་
གནས་འདིར་གཤེགས་སུ་གསོལ། །མ་ལུས་སེམས་ཅན་ཀུན་གྱི་
མགོན་གྱུར་ཅིང༌། །བདུད་སྡེ་དཔུང་བཅས་མི་བཟད་འཇོམ་མཛད་
ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་
འཁོར་བཅས་གནས་འདིར་གཤེགས་སུ་གསོལ། །པོ་ཏ་ལ་ཡི་གནས་
མཆོག་ནས། །ཏཾ་ཡིག་ལྗང་ཁུ་ལས་འཁྲུངས་ཤིང་། །ཏཾ་ཡིག་འོད་ཀྱི་
འགྲོ་བ་སྒྲོལ། །སྒྲོལ་མ་འཁོར་བཅས་གཤེགས་སུ་གསོལ། །ཕྱོགས་

དུས་ཀུན་ཁྱབ་སྐྱབས་གསུམ་བཀའ་སྟོད་བཅས། །ཉོན་མོངས་འགྲོ་ལ་
མཁྱེན་བརྩེས་རབ་དགོངས་ནས། །དཔག་མེད་ཞིང་ནས་ཐོགས་མེད་
རྫུ་འཕྲུལ་གྱིས། །འདིར་གཤེགས་མཆོད་སྤྲིན་རྒྱ་མཚོའིདབུས་
བཞུགས་གསོལ། །བཅོམ་ལྡན་ཐུགས་རྗེས་བྱོན་པ་ལེགས། །བདག་
ཅག་བསོད་ནམས་སྐལ་པར་ལྡན། །ཇི་སྲིད་མཆོད་པ་བདག་བགྱིད་
ན། །དེ་སྲིད་བཅོམ་ལྡན་བཞུགས་སུ་གསོལ། །ཇི་ལྟར་བལྟམ་པ་ཙམ་
གྱི་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས།།
དེ་བཞིན་བདག་གིས་སྐུ་ཁྲུས་གསོལ། །དེ་དག་སྐུ་ལ་མཚུངས་པ་
མེད་པའི་གོས། །གཙང་ལ་དྲི་རབ་སྒོས་པས་སྐུ་ཕྱིའོ། །དེ་ནས་དེ་
ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་པ་
འབུལ། །གོས་བཟང་སྲབ་ལ་འཇམ་པ་སྣ་ཚོགས་དང་། །རྒྱན་མཆོག་
བརྒྱ་ཕྲག་དེ་དང་དེ་དག་གིས། །འཕགས་པ་ཀུན་ཏུ་བཟང་དང་འཇམ་
དབྱངས་དང༌། །འཇིག་རྟེན་དབང་ཕྱུག་སོགས་ལའང་བརྒྱན་པར་
བགྱི།། ༈ སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་
ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་
འཚལ་ལོ། །བླ་མའི་སྐུ་ནི་རྡོ་རྗེའི་སྐུ། །མཛེས་ཤིང་ལྟ་བས་ཆོག་མི་
ཤེས། །བསམ་གྱིས་མི་ཁྱབ་ཡོན་ཏན་ལྡན། །བླ་མའི་སྐུ་ལ་ཕྱག་

འཚལ་ལོ། །བླ་མའི་གསུང་ནི་ཚངས་པའི་དབྱངས། །འགག་མེད་སེང་
གེའི་སྒྲ་དང་ལྡན། །མུ་སྟེགས་ལོག་ལྟ་འཇོམས་མཛད་པ། །བླ་མའི་
གསུང་ལ༴ བླ་མའི་ཐུགས་ནི་ནམ་མཁའ་འདྲ། །བདེ་གསལ་མི་རྟོག་
ངང་ཚུལ་ཅན། །རྣམ་ཐར་གསུམ་ལ་ལེགས་གནས་པའི། །བླ་མའི་
ཐུགས་ལ༴ བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་
འདུན་ཏེ། །ཀུན་གྱིས་མཛད་པོ་བླ་མ་ཡིན། །བླ་མ་རྣམས་ལ༴ མགོན་པོ་
ཐུགས་རྗེ་ཆེ་ལྡན་པ། །ཐམས་ཅད་མཁྱེན་པས་སྟོན་པ་པོ། །བསོད་
ནམས་ཡོན་ཏན་རྒྱ་མཚོའི་ཞིང་། །དེ་བཞིན་གཤེགས་ལ༴ དག་པས་
འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་སྒྲོལ་ཞིང་། །
གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ༴ གྲོལ་ནས་
གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་
དམ་པ་ཡོན་ཏན་ཞིང༌། །དགེ་འདུན་ལ་ཡང༴ ཕྱག་བྱར་འོས་པ་ཐམས་
ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱིས། །ལུས་བཏུད་པ་ཡིས་
རྣམ་ཀུན་དུ། །མཆོད་ཏུ་དད་པས་བདག་ཕྱག་འཚལ། ༈ མཆོད་ཡོན་
མེ་ཏོག་བདུག་སྤོས་དང་། །སྣང་གསལ་དྲི་མཆོག་ཞལ་ཟས་དང༌།།
གདུགས་དང་རྒྱལ་མཚན་རོལ་མོའི་སྒྲ། །བླ་མའི་ཚོགས་དང་དཀོན་
མཆོག་མཆོད། །དེ་ལས་གཞན་ཡང་མཆོད་པའི་ཚོགས། །རོལ་

མོ་དབྱངས་སྙན་ཡིད་འོང་ལྡན། །སེམས་ཅན་སྔག་བསྔལ་ཚིམ་
བྱེད་པའི། །སྤྲིན་རྣམས་སོ་སོར་གནས་གྱུར་ཅིག །དམ་ཆོས་དཀོན་
མཆོས་ཐམས་ཅད་དང༌། །མཆོད་རྟེན་རྣམས་དང་སྐུ་གཟུགས་ལ།།
རིན་ཆེན་མེ་ཏོག་ལ་སོགས་ཆར། །རྒྱུན་མི་ཆད་པར་འབབས་པར་
ཤོག །ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་
ལ་མཆོད་མཛད་པ། །དེ་བཞིན་བདག་གིས་དེ་བཞིན་གཤེགས། །
མགོན་པོ་སྲས་དང་བཅས་རྣམས་མཆོད། །ཡོན་ཏན་རྒྱ་མཚོ་རྣམས་
ལ་དག །བསྟོད་དབྱངས་ཡན་ལག་རྒྱ་མཚོས་བསྟོད། །བསྟོད་དབྱངས་
སྙན་སྤྲིན་དེ་དག་ལ། །ངེས་པར་ཀུན་ཏུ་འབྱུང་གྱུར་གཅིག །འདོད་
ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་
ཡིད་ཀྱིས་ཀྱང་། །སྡིག་པ་བདག་གིས་བགྱིས་པ་ཅི་མཆིས་པ། །
དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་
རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་
དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང༌། །
དེ་དག་ཀུན་གྱི་རྗེས་སུ་བདག་ཡི་རངས། །གང་རྣམས་ཕྱོགས་བཅུའི་
འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་
ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །

འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་
བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་
པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་
སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་
དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་
བདག་གི་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར
བསྔོའོ། ། ༈ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་
ནི་བསྐྱེད་པ་དང༌། །བྱང་ཆུབ་སེམས་དཔའི་བསླབས་པ་ལ། །དེ་དག་
རིམ་བཞིན་གནས་པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་
ཆུབ་སེམས་ནི་བསྐྱེད་བགྱིས་ཤིང་། །བྱང་ཆུབ་སེམས་དཔའི་བསླབས་
པ་ལ། །རིམ་པ་བཞིན་དུ་བསླབས་པར་བགྱིས། །དེང་དུས་བདག་ཚེ་
འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་
རིགས་སུ་སྐྱེས། །སངས་རྒྱས་སྲས་སུ་བདག་གྱུར་རོ། །ད་ནི་བདག་
གིས་ཅི་ནས་ཀྱང་། །རིགས་དང་མཐུན་པའི་ལམ་བརྩམས་ཀྱི། །སྐྱོན་
མེད་བརྩོན་པའི་རིགས་འདི་ལ། །བརྙོག་པར་མི་འགྱུར་དེ་ལྟར་བྱ། །
བདག་གིས་དེ་རིང་སྐྱོབས་པ་ཐམས་ཅད་ཀྱིས། །སྤྱན་སྔར་འགྲོ་བ་
བདེ་གཤེགས་ཉིད་དང་ནི། །བར་དུ་བདེ་ལ་འགྲོན་དུ་བོས་ཟིན་གྱིས། །

f
ལྷ་དང་ལྷ་མིན་ལ་སོགས་དགའ་བར་གྱིས། །ནམ་མཁའ་དང་མཉམ་
པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་
གྱུར་ཅིག།སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་
ཅིག །སྡུག་བསྔལ་མེད་པའི་བདེ་བ་དང་མི་བྲལ་བར་གྱུར་ཅིག །ཉེ་
རིང་ཆགས་སྡང་དང་བྲལ་བའི་གཏང་སྙོམས་ལ་གནས་པར་གྱུར་
ཅིག །
ཐུབ་པའི་བསྟོད་པ་སེམས་བརྩེ་མ།
༈ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པད་
མའི་གདན་ཞུགས་ནས། །བཀའ་དྲིན་ཆེན་པོའི་སྒོ་ནས་རྗེས་བཟུང་
ཏེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །སེམས་ཅན་
རྣམས་ལ་བརྩེ་བ་ཅན། །ཕྲད་དང་བྲལ་བའི་དགོངས་པ་ཅན། །མི་
འབྲལ་བདེ་བའི་དགོངས་པ་ཅན། །ཕན་བདེ་དགོངས་ཁྱོད་ལ་ཕྱག་
འཚལ། །ཐུབ་པ་སྒྲིབ་ཀུན་ངེས་པར་གྲོལ། །འཇིག་རྟེན་ཐམས་ཅད་
ཟིལ་གྱི་གནོན། །ཁྱོད་ཀྱི་མཁྱེན་པས་ཤེས་བྱ་ཁྱབ། །ཐུགས་འགྲོ་
ཁྱོད་ལ་ཕྱག་འཚལ་ལོ། །སེམས་ཅན་དག་ནི་ཐམས་ཅད་ཀྱི། །ཉོན་
མོངས་མ་ལུས་ཐམས་ཅད་འདུལ། །ཉོན་མོངས་འཇོམ་མཛད་ཉོན་

མོངས་ལ། །བརྩེར་བཅས་ཁྱོད་ལ་ཕྱག་འཚལ་ལོ། །ལྷུན་གྱིས་གྲུབ་
ཅིང་ཆགས་མི་མངའ །ཐོགས་པ་མི་མངའ་རྟག་པར་ནི། །མཉམ་པར་
བཞག་ཅིང་འདྲི་ཀུན་གྱིས། །ལན་ལྡོན་ཁྱོད་ལ༴ རྟེན་དང་བརྟེན་
པ་བཤད་བྱ་དང༌། །གསུང་དང་མཁྱེན་པ་འཆད་བྱེད་ལ། །བློ་
གྲོས་རྟག་ཐོགས་མི་མངའ་བས། །ལེགས་སྟོན་ཁྱོད་ལ༴ གཤེགས་
ནས་སྤྱོད་པ་མཁྱེན་མཛད་དེ། །དེ་དག་སྐད་ཅིག་སེམས་ཅན་གྱི། །
འོང་དང་འགྲོ་དང་ངེས་འབྱུང་ལ། །ལེགས་འདོམས་ཁྱོད་ལ༴
ཅན་ཀུན་གྱིས་ཁྱོད་མཐོང་ན། །སྐྱེས་བུ་དམ་པ་ལེགས་པར་འཚལ།།
མཐོང་བ་ཙམ་གྱིས་རབ་དད་པར། །མཛད་པ་ཁྱོད་ལ༴ ལེན་དང་
གནས་དང་གཏོང་བ་དང༌། །སྦྲུལ་དང་ཡོངས་སུ་བསྒྱུར་བ་དང་། །
ཏིང་ངེ་འཛིན་དང་ཡེ་ཤེས་ལ། །མངལ་བརྙེས་ཁྱོད་ལ༴ ཐབས་དང་
སྐྱབས་དང་དག་པ་དང༌། །ཐེག་ཆེན་ངེས་པར་འབྱུང་བ་ལ། །སེམས་
ཅན་རྣམས་ནི་རབ་བསླུ་བའི། །བདུད་འཇོམས་ཁྱོད་ལ༴ རང་གཞན་
དོན་དང་ཡེ་ཤེས་དང༌། །སྤངས་དང་ངེས་འབྱུང་གེགས་བྱེད་པར། །
སྟོན་མཛད་མུ་སྟེགས་གཞན་དག་གིས། །མི་རྫི་ཁྱོད་ལ༴ བསྲུང་མེད་
སྙེད་པ་མི་མངའ་བས། །འཁོར་གྱི་ནང་དུ་བག་བརྐྱོང་གསུང༌། །ཀུན་
ནས་ཉོན་མོངས་གཉིས་སྤངས་པས། །འཁོར་བསྡུས་ཁྱོད་ལ༴༴ ཀུན་

ཆོས་སྤོད་རབ་གསལ།
མཁྱེན་ཁྱོད་ལ་རྒྱ་བ་དང་། །གནས་པ་ཀུན་ལ་རྟག་པར་ནི། །ཀུན་
མཁྱེན་མིན་སྤྱོད་མི་མངའ་བས། །ཡང་དག་དོན་ལྡན་ཁྱོད་ཕྱག་
འཚལ། །སེམས་ཅན་ཀུན་གྱི་བྱ་བ་ལ། །ཁྱོད་ནི་དུས་ལས་མི་འདའ་
བས། །མཛད་པ་རྟག་ཏུ་དོན་མངའ་བ། །མི་བསྙེལ་ཁྱོད་ལ༴ འཇིག་
རྟེན་ཀུན་ལ་ཉིན་མཚན་དུ། །ལན་དྲུག་དུ་ནི་སོ་སོར་གཟིགས། །
ཐུགས་རྗེ་ཆེན་པོ་དང་ལྡན་པ། །ཕན་དགོངས་ཁྱོད་ལ༴ སྤྱོད་པ་དང་
ནི་རྟོགས་པ་དང་། །ཡེ་ཤེས་དང་ནི་ཕྲིན་ལས་ཀྱིས། །ཉན་ཐོས་རང་
སངས་རྒྱས་ཀུན་གྱི། །བླ་མ་ཁྱོད་ལ༴ སྐུ་གསུང་དག་གི་བྱང་ཆུབ་
ཚེ། །རྣམ་པ་ཀུན་བརྙེད་ཐམས་ཅད་དུ། །སེམས་ཅན་ཀུན་གྱི་ཐེ་ཚོམ་
དག །གཅོད་པ་ཁྱོད་ལ༴ འཛིན་པ་མེད་ཅིང་ཉེས་མི་མངའ། །རྙོག་
པ་མེད་ཅིང་མི་གནས་པ། །མི་གཡོ་ཆོས་རྣམས་ཐམས་ཅད་ལ། །
སྤྲོས་མེད་ཁྱོད་ལ་ཕྱག་འཚལ་ལོ།།
32 

ཐུབ་པའི་བསྟོད་པ་མཛད་བཅུ་མ།
༈ ཐབས་མཁས་ཐུགས་རྗེ་ཤཱཀྱའི་རིགས་འཁྲུངས་ཤིང༌།
གཞན་གྱིས་མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་
པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་ཁྱེད་ལ་ཕྱག་འཚལ་ལོ།
གང་གིས་དང་པོར་བྱང་ཆུབ་ཐུགས་བསྐྱེད་ནས། །བསོད་ནམས་
ཡེ་ཤེས་ཚོགས་གཉིས་རྫོགས་མཛད་ཅིང༌། །དུས་འདིར་མཛད་
པ་རྒྱ་ཆེན་འགྲོ་བ་ཡིས། །མགོན་གྱུར་ཁྱེད་ལ་བདག་གིས་བསྟོད་
པར་བགྱི། །ལྷ་རྣམས་དོན་མཛད་འདུལ་བའི་དུས་མཁྱེན་ནས། །ལྷ་
ལས་བབས་ནས་གླང་ཆེན་ལྟར་གཤེགས་ཏེ། །རིགས་ལ་གཟིགས་
ནས་ལྷ་མོ་སྒྱུ་འཕྲུལ་གྱི། །ལྷུམས་སུ་ཞུགས་པར་མཛད་ལ་ཕྱག་
འཚལ་ལོ། །ཟླ་བ་བཅུ་རྫོགས་ཤཱཀྱའི་སྲས་པོ་དེ། །བཀྲ་ཤིས་
ལུམྦིའི་ཚལ་དུ་བལྟམས་པའི་ཚེ། །ཚངས་དང་བརྒྱ་བྱིན་གྱིས་
བཏུད་མཚན་མཆོག་གི །བྱང་ཆུབ་རིགས་སུ་ངེས་ལ་ཕྱག༴ གཞོན་
་སྟོབས་ལྡན་མི་ཡི་སེང་གེ་དེས། །ཨགྷ་མ་ག་དྷར་ནི་སྒྱུ་རྩལ་
འདྲེན། །སྐྱེ་བོ་དྲེགས་པ་ཅན་རྣམས་ཚར་བཅད་ནས། །འགྲན་ཟླ་

མེད་པར་མཛད་ལ༴ འཇིག་རྟེན་ཆོས་དང་མཐུན་པར་བྱ་བ་དང་། །
ཁ་ན་མ་ཐོ་སྤང་ཕྱིར་བཙུན་མོ་ཡིས། །འཁོར་དང་ལྡན་མཛད་ཐབས་
ལ་མཁས་པ་ཡིས། །རྒྱལ་སྲིད་སྐྱོང་བར་མཛད་ལ༴ འཁོར་བའི་
བྱ་བ་སྙིང་པོ་མེད་གཟིགས་ནས། །ཁྱིམ་ནས་བྱུང་སྟེ་མཁའ་ལ་
གཤེགས་ནས་ཀྱང་། །མཆོད་རྟེན་རྣམ་དག་དྲུང་དུ་ཉིད་ལས་ཉིད། །
རབ་ཏུ་བྱུང་བར་མཛད་ལ༴ བརྩོན་པས་བྱང་ཆུབ་སྒྲུབ་པར་དགོངས་
ནས་ནི། །ནཻ་ར་ཉྫ་རའི་འགྲམ་དུ་ལོ་དྲུག་ཏུ། །དཀའ་བ་སྤྱད་ནས་བརྩོན་
འགྲུས་མཐར་ཕྱིན་ཏེ། །བསམ་གཏན་མཆོག་བརྙེས་མཛད་ལ༴
ཐོག་མ་མེད་ནས་འབད་པ་དོན་ཡོད་ཕྱིར། །མ་ག་དྷ་ཡི་བྱང་ཆུབ་
ཤིང་དྲུང་དུ། །སྐྱིལ་ཀྲུང་མི་གཡོ་མངོན་པར་སངས་རྒྱས་ནས། །
བྱང་ཆུབ་རྫོགས་པར་མཛད་ལ༴ ཐུགས་རྗེས་འགྲོ་ལ་དུས་དྲུག་
གཟིགས་ནས་ནི། །ཝ་ར་ནཱ་སི་ལ་སོགས་གནས་མཆོག་ཏུ། །ཆོས་
ཀྱི་འཁོར་ལོ་བསྐོར་ནས་འདུལ་བྱ་རྣམས། །ཐེག་པ་གསུམ་ལ་འགོད་
མཛད༴ གཞན་གྱི་རྒོལ་བ་ངན་པ་ཚར་གཅོད་ཕྱིར། །མུ་སྟེགས་
སྟོན་པ་དྲུག་དང་ལྷས་སྦྱིན་སོགས། །འཁོར་མོ་འཇིག་གི་ཡུལ་དུ་
བདུད་རྣམས་བཏུལ། །ཐུབ་པ་གཡུལ་ལས་རྒྱལ་ལ་ཕྱག་འཚལ་
ལོ། །སྲིད་པ་གསུམ་པ་དཔེ་མེད་ཡོན་ཏན་གྱི། །མཉན་དུ་ཡོད་

rཔར་ཆོ་འཕྲུལ་ཆེན་པོ་བསྟན། །ལྷ་མི་འགྲོ་བ་ཀུན་གྱིས་རབ་མཆོད་
པས། །བསྟན་པ་རྒྱས་པར་མཛད་ལ་ཕྱག་འཚལ་ལོ། །ལེ་ལོ་ཅན་
རྣམས་མྱུར་དུ་བསྐུལ་བའི་ཕྱིར། །རྩ་མཆོག་གྲོང་གི་ས་གཞི་གཙང་
མ་རུ།།འཆི་མེད་རྡོ་རྗེ་ལྟ་བུའི་སྐུ་གཤེགས་ནས། །མྱ་ངན་འདའ་
བར་མཛད་ལ་ཕྱག་འཚལ་ལོ། །ཡང་དག་ཉིད་དུ་འཇིག་པ་མེད་པར་
ཡང་། །མ་འོངས་སེམས་ཅན་བསོད་ནམས་ཐོབ་བྱའི་ཕྱིར།།དེ་ཉིད་
གདུང་ལ་རིང་སྲེལ་མང་སྤྲུལ་ནས། །སྐུ་གདུང་ཆ་བརྒྱད་མཛད་ལ་
ཕྱག་འཚལ་ལོ། །དེ་ལྟར་བསྟན་པའི་བདག་པོ་བཅོམ་ལྡན་གྱི། །
མཛད་པའི་ཚུལ་ལ་མདོ་ཙམ་བསྟོད་པ་ཡིས། །དགེ་བས་འགྲོ་བ་ཀུན་
གྱི་སྤྱོད་པ་ཡང་། །བདེ་གཤེགས་ཉིད་ཀྱི་སྤྱོད་དང་མཚུངས་པར་
ཤོག །ཤཱཀྱའི་རྒྱལ་པོ་ཁྱེད་སྐུ་ཅི་འདྲ་བ། །འཁོར་དང་སྐུ་ཚེའི་ཚད་དང་
ཞིང་ཁམས་སུ། །ཁྱོད་ཀྱི་མཚན་མཆོག་བཟང་པོ་ཅི་འདྲ་བར། །
དེ་འདྲ་ཁོ་ནར་བདག་སོགས་འགྱུར་བར་ཤོག །མཐུན་པའི་སྨོན་
ལམ་དགེ་ཚོགས་རྨད་བྱུང་བས། །སྤྱད་པ་སྤྱོད་ཚེ་ན་ཡང་མཆེད་
གྱུར་ལ། །བསྐལ་བཟང་གཅིག་ལ་མཛད་པ་མཐར་ཕྱིན་ཏེ། །རྫོགས་
པའི་སངས་རྒྱས་སྟོང་ལ་ཕྱག་འཚལ་ལོ།།

རྗེ་བཙུན་མ་ཕམ་པའི་ཞབས་ལ་ཡན་ལག་བདུན་རྣམ་པར་དག་
པར་བྱས་ནས་བྱང་ཆུབ་ཏུ་སེམས་བསྐྱེད་པ་
ཐེག་མཆོག་དབྱངས་ཀྱི་རོལ་མོ།
ན་མོ་ཨཱརྱ་མཻ་ཏྲི་ནཱ་ཐ་ཡ། མཁའ་སྤྱན་དྲངས་ནས་བཞུགས་སུ་གསོལ་
བ། དབྱིངས་དག་པའི་མདུན་ས་ཉམས་དགའ་བར། །བརྒྱ་བྱིན་གཞུ་
ཡི་གུར་ཁང་བྲིས་པའི་ནང༌། །སྣ་ཚོགས་སྤྲིན་དཀར་སྤུངས་པའི་ཁྲི་
སྟེང་དུ། །མ་ཕམ་རྒྱལ་བ་མྱུར་སྤྱོན་བཞུགས་སུ་གསོལ། །སྐུ་གསུང
ཐུགས་ཀྱི་ཡོན་ཏན་བསྟན་པ། མཚན་དཔེའི་འཇའ་ཚོན་གསར་པས་སྤུད་
པའི་སྐུ། །རྟག་ཏུ་ཐེག་མཆོག་གསུང་པ་ཉིད་ཀྱི་གསུང༌། །མ་ལུས་
ཡོན་ཏན་གཏེར་གྱུར་གང་གི་ཐུགས། །མ་ཕམ་འགྲོ་བའི་མགོན་ལ་
ཕྱག་འཚལ་ལོ། །གསུམ་པོ་གདུལ་བྱའི་རྒྱུད་ལ་འཇུག་ཚུལ་གྱི་སྒོ་ནས་བཤད་
པ། གང་སྐུ་བལྟ་བས་ངོམས་པར་མ་གྱུར་ཀྱང་། །ཁྱོད་གསུང་ཐོས་
པའི་མོད་ལ་ཉེ་བར་སིམ། །ཁྱོད་ཐུགས་ཉེས་པ་ཀུན་ལས་རྣམ་གྲོལ་
བས། །ཕྲིན་ལས་དབང་པོར་གྱུར་ལ་ཕྱག་འཚལ་ལོ། །ཐུབ་ཆེན་ཉི་
མ་ནུབ་པའི་འོག་རོལ་ཏུ། །མི་ཕམ་སྐུ་ཡི་ཟླ་བ་ཤར་བ་ལས། །འཇིག་
36 

རྟེན་རྣམ་གསུམ་ཉིན་མོ་ལྟར་མཛད་པ། །ཐུབ་པའི་རྒྱལ་ཚབ་ཉིད་ལ་
ཕྱག་འཚལལོ། །འཛམ་གླིང་སྐྱེ་བོའི་བློ་མཚོ་རྙོག་སྐུའི་ཚབ་ཏུ་གྱུར་པའི་
བསྟོད་པ། པ་ན། གསུང་གི་བསྟན་པ་འཛིན་པས་བསྟོད་པ།ཤཱཀྱའི་སྲས་ཀྱི་ཟླ་བ་
ནུབ་གྱུར་ཀྱང་། །ཐེག་ཆེན་ཆོས་ཀྱི་གདུང་འཛིན་མ་ཕམ་པས། །སྟོན་
པའི་བསྟན་པ་འཛིན་ལ་ཕྱག་འཚལ་ལོ། །བརྩེ་ཆེན་སྟོན་པའི་ཟླ་བ་ཉ་
གང་བ། །ཐུགས་རྗེ་འཕེལ་ལ་འགྲིབ་མི་མངའ་བའི་བསྟོད། སྟོང་གསུམ་སྐྱེ་བོའི་
ཉེས་བྱས་མར་ངོ་ཡིས། །འགྲིབས་པར་གྱུར་ཀྱང་མི་ཕམ་ཐུགས་རྗེའི་
མགོན། །ཞིང་འདིར་རྟག་པར་བཞུགས་ལ་ཕྱག་འཚལ་ལོ། །སངས་
རྒྱས་ཐམས་ཅད་ཀྱི་བྱམས་པ་གཅིག་ཏུ་བསྡུས་པས་བསྟོད་པ། རྒྱལ་བ་ཀུན་གྱིས་
གཞན་ལ་ཕན་དགོངས་པ། །མཚན་དཔེའི་འཇའ་འོད་འཁྲིགས་པའི་
སྐུར་བཞེངས་ཚེ། །བྱམས་པའི་མཚན་དང་མ་ཕམ་རྒྱལ་བ་ཞེས།
གྲགས་པའི་གདུགས་དཀར་གཡོ་ལ་ཕྱག་འཚལ་ལོ།།བརྩེ་རྒྱན་
གཉིས་ཀྱི་སྒོ་ནས་བསྟོད་པ། ཆེན་སྟོན་པས་ཐེག་མཆོག་ཅི་གསུངས་པ།
ཀུན་གྱི་ངེས་དོན་རྩེ་མོར་གང་གྱུར་དེ། །རྒྱལ་སྲས་སྤྱོད་པས་བརྒྱན་
པའི་གཞུང་ལུགས་ཀྱིས། །འཛམ་གླིང་ཉིན་མོར་མཛད་ལ་ཕྱག་
འཚལ་ལོ། །འབྱེད་གཉིས་ཀྱི་སྒོ་ནས་བསྟོད་ནས། གཟུང་འཛིན་གཉིས་མེད་
རང་རིག་རང་གསལ་བ། །ལྟ་བའི་ཡུལ་དང་དེ་གོམས་བྱེད་པའི་བློ། །

སྒྲིབ་ཀུན་སེལ་བྱེད་དབུ་མའི་ལམ་ཉིད་དུ། །སྟོན་མཛད་མ་ཕམ་པ་ལ་
ཕྱག་འཚལ་ལོ། །རྒྱུད་བླའི་སྒོ་ནས་བསྟོད་པ། རྒྱན་དང་འབྱེད་ཀྱི་གྲུ་ཆེན་ལ་
ཞུགས་ནས། །འཁོར་ལོ་རྣམ་གསུམ་རྒྱ་མཚོའི་ཕ་རོལ་དུ། །བདེ་
བར་ཕྱིན་ནས་རྡོ་རྗེ་རྣམ་བདུན་པོ། །ངེས་དོན་བླ་མར་བསྟན་ལ་ཕྱག་
འཚལ་ལོ། །མཆོད་པ་འབུལ་བ། དེ་ནས་ཐོགས་མེད་ལེགས་བཤད་མཚར་
བ་ཡི། །མུ་ཏིག་ཕྲེང་མཛེས་རྣམ་འགྲེལ་མཛད་གཞུང་གི། །རིགས་པ་
ཉག་ཐག་འཇམ་པོ་ལ་དྲངས་པ། །མ་ཕམ་བྱམས་པའི་མགུལ་དུ་མཆོད་
པར་འབུལ། །བདག་བློ་གྱ་གྱུའི་ལམ་དུ་སོང་བ་ན། །རྗེ་བཙུན་གཞུང་
ཆེན་དངོས་སྨྲའི་ལམ་ཉིད་དུ། །ལོག་པར་བཤད་པའི་ཉེས་བྱས་གང་
ཡོད་པ། །འགྱོད་པས་མཐོང་ཞིང་སྡོམ་པའི་སེམས་ཀྱིས་འཆགས། །
མི་ཕམ་ཉིད་ཀྱི་དབུ་མར་གང་གསུངས་པའི། །སྡིག་པ་བཤགས་པ གཞུང་
ལུགས་དེ་དག་ཚུལ་བཞིན་འཆད་མཛད་དུ། །ལུང་བསྟན་བརྙེས་
པའི་འཕགས་པ་བཀྲལ་བ་བཞིན། །དབུ་མར་འཆད་བྱེད་ཀུན་ལ་རྗེས་
ཡི་རང་། །ཆོས་ཀྱི་འཁོར་ལོ་བསྐོར་བར་བསྐུལ་བ། སླར་ཡང་ཐེག་མཆོག་བདུད་རྩིའི་
མཚོ། དགེ་བ་ལ་རྗེས་སུ་ཡི་རང་བ་ཆེན་པོས། ཐུབ་པའི་རྗེས་འཇུག་མ་ལུས་
འཚོ་བ་དང་། །མྱ་ངན་ལས་མི་འདའ་བར་གསོལ་བ། འཛམ་གླིང་སྐྱེ་བོའི་བསོད་
ནམས་ཞིང་ཉིད་དུ། །ཉིན་བཞིན་འཆར་བར་གུས་པར་གསོལ་བ་

འདེབས། །བྱང་ཆུབ་ཆེན་པོར་བསྔོ་ཞིང་སྨོན་པ། མི་ཕམ་སྔོན་གྱི་མཛད་པ་
ཇི་ལྟ་བར། །གཞན་ཕན་ལྷུན་གྲུབ་བྱང་ཆུབ་ཆེན་པོའི་ཕྱིར། །ལྷག་
བསམ་དག་པས་སྨོན་ལམ་བཏབ་བྱས་ནས། །འཇུག་སྡོམ་བླང་བ། རྒྱལ་
སྲས་སྤྱོད་པ་མ་ལུས་བཟུང་བར་བགྱི། །ཕྱི་མ་དགའ་ལྡན་དུ་སྨོན་པ། ཚེ་
འདིའི་ཉིན་བྱེད་ནུབ་པར་གྱུར་པན། །བྱམས་མགོན་ཐུགས་རྗེའི་ཟླ་
བ་ཤར་གྱུར་པས། །བྱམས་དང་སྙིང་རྗེའི་ཕྱག་གིས་མྱུར་བརྐྱངས་
ནས། །དགའ་ལྡན་ཆོས་ཀྱི་མདུན་ས་དེར་དྲོངས་ཤིག །འཛམ་གླིང་
འདིར་བསྟན་པ་རིང་དུ་གནས་པ། འཁོར་གསུམ་དག་པའི་ཡན་ལག་རྣམ་
བདུན་གྱི། །བསོད་ནམས་གང་དེས་བདག་དང་སློབ་མའི་ཚོགས། །
གཞུང་ཆེན་རྣམ་ལྔའི་སྲོལ་ཆེན་དེར་ཞུགས་ནས། །སྟོན་པའི་བསྟན་
པ་རིང་དུ་འཛིན་གྱུར་ཅིག །ཅེས་རྗེ་བཙུན་མ་ཕམ་པའི་ཞབས་ལ་ཡན་ལག་བདུན་
རྣམ་པར་དག་པར་བྱས་ནས། བྱང་ཆུབ་ཏུ་སེམས་བསྐྱེད་པའི་ཚིག་ལེའུར་བྱས་པ། ཐེག་
མཆོག་དབྱངས་ཀྱི་རོལ་མོ་ཞེས་བྱ་བ་འདི་ནི། དཔལ་ཤཱཀྱ་མཆོག་ལྡན་དྲི་མེད་ལེགས་
པའི་བློས། གཙང་གཡས་རུའི་སའི་ཐིག་ལེ་གསེར་མདོག་ཅན་ཞེས་བྱ་བའི་དབེན་གནས་
དམ་པར་སྦྱར་བའི་ཡི་གེ་པ་ནི་ཆོས་ཀྱི་རྒྱལ་མཚན་ནོ།། །།

འཇམས་དབྱངས་ཀྱི་བསྟོད་པ་གང་བློ་མ།
༈ གང་གི་བློ་གྲོས་སྒྲིབ་གཉིས་སྤྲིན་བྲལ་ཉི་ལྟར་རྣམ་དག་རབ་གསལ་
བས། །ཇི་སྙེད་དོན་ཀུན་ཇི་བཞིན་གཟིགས་ཕྱིར་ཉིད་ཀྱིས་ཐུགས་
ཀར་གླེགས་བམ་འཛིན། །གང་དག་སྲིད་པའི་བཙོན་རར་མ་རིག་
མུན་འཐོམས་སྡུག་བསྔལ་གྱིས་གཟིར་བའི། །འགྲོ་ཚོགས་ཀུན་ལ་
བུ་གཅིག་ལྟར་བརྩེ་ཡན་ལག་དྲུག་ཅུའི་དབྱངས་ལྡན་གསུང་། །འབྲུག་
ལྟར་ཆེར་སྒྲོགས་ཉོན་མོངས་གཉིད་སློང་ལས་ཀྱི་ལྕགས་སྒྲོག་སྒྲོལ
མཛད་ཅིང༌། །མ་རིག་མུན་སེལ་སྡུག་བསྔལ་མྱུ་གུ་ཇི་སྙེད་གཅོད་
མཛད་རལ་གྲི་བསྣམས། །གདོད་ནས་དག་ཅིང་ས་བཅུའི་མཐར་
སོན་ཡོན་ཏན་ལུས་རྫོགས་རྒྱལ་སྲས་ཐུ་བོའི་སྐུ། །བཅུ་ཕྲག་བཅུ་
དང་བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་པའི་དབྱངས་
ལ་འདུད།།

འཇམ་དབྱངས་ཀྱི་བསྟོད་པ་དཔལ་ལྡན་བློ་གྲོས་མ།
ཨོཾ་སྭ་སྟི་སིདཾ། བླ་མ་དང་མགོན་པོ་རྗེ་བཙུན་འཇམཔའི་དབྱངས་
ལ་གུས་པས་ཕྱག་འཚལ་ལོ། ། ༈ དཔལ་ལྡན་བློ་གྲོས་དྡྷིལས་བྱུང་
བ་གཞོན་ནུའི་ཚུལ་འཆང་མཛེས་པའི་སྐུ། །ཆུ་སྐྱེས་བསིལ་ཟེར་
ཅན་དབུས་སྐྱིལ་མོ་ཀྲུང་བཅས་ཀུན་ནས་རོལ་པའི་འགྱིང་བག་ཅན།།
གུར་གུམ་མདོག་ཅན་ཟུར་ཕུད་ལྔ་པ་སྙང་གོང་ཨུཏྤལ་གྱིས་མཛེས་
ཤིང་། །སྣ་ཚོགས་རིན་ཆེན་རབ་སྤྲས་ལྷ་ཡི་ན་བཟའི་སྨད་གཡོགས་
ལེགས་པར་བགོས། །ཕྱག་གཡས་མཁའ་ལྟར་སྔོ་བའི་རལ་གྲི་
ཚ་ཟེར་ཅན་འོད་རབ་འཕྲོས་པས། །མུན་པའི་ཐིབས་པོ་བྲལ་ཞིང་བདུད་
བཅོམ་དེ་བཞིན་ཉིད་དོན་ཐུགས་ཆུད་ཅིང་། །གཡོན་གྱི་ཨུཏྤལ་འདབ་
བརྒྱད་རྣམ་རྒྱས་མགུལ་པའི་ངོས་སུ་རབ་རྒྱས་པ། །གེ་སར་སྙིང་
པོ་དྲི་མེད་སྟེང་ན་རྒྱལ་བའི་གསུང་རབ་གླེགས་བམ་བསྣམས། །
ཁྱོད་གཙུག་མི་བསྐྱོད་སྐྱོབ་པས་རབ་མཚན་རྡོ་རྗེ་རྣོན་པོ་ཡི་གེ་དྲུག །
བཞད་པའི་གད་རྒྱངས་ཅན་གྱི་ཞབས་རྡུལ་ཡིད་འོང་ཁོ་བོའི་སྤྱི་བོར་
ཞོག །ཁྱོད་སྐུ་བདག་ལུས་སྙིང་གི་འཁོར་ལོར་རྣམ་བསམས་གང་

7}
གི་ཆགས་སྡང་སོགས། །ངན་སེམས་ཐ་ཆད་དམ་པས་སྨད་པ་
དེ་ཀུན་མགོན་པོས་བཟོད་མཛོད་ཅིག །རྒྱལ་སྲས་ཐུ་བོའི་རྣམ་
ཐར་ཟབ་ཅིང་རྒྱ་ཆེ་བདག་ལ་ཉེར་སྩོལ་མཛད། །ཡབ་གཅིག་ཉིད་
ལས་ལྷ་གཞན་དག་ལ་རེ་བ་མ་མཆིས་སྐལ་ངན་བདག །ཉིན་མཚན་
ཀུན་དུ་འཇམ་དབྱངས་གུས་པས་བསམ་ཀྱང་ཁྱེད་ཀྱི་ཐུགས་རྗེའི་
ཤུགས། །ཅུང་ཟད་མེད་སྙམ་འོན་ཀྱང་བྱུར་ངན་རང་གི་ཉེས་པས་
བསླད་པར་ཟད། ད་དུང་ཁྱོད་མཉེས་མ་གྱུར་བར་དུ་སྐྱབས་གཞན་
འཚོལ་བར་མ་གྱུར་ཅིག །བཅོམ་ལྡན་འདས་མགོན་པོ་འཇམ་པའི་རྡོ་རྗེ་ལ་མཆོད་
པར་བརྗོད་པའི་ཚུལ་གྱིས་བསྟོད་པ། ས་སྐྱ་པཎྜི་ཏས་སྦྱར་བའོ། །
འཇམ་དབྱངས་ཀྱི་བསྟོད་པ་མངོན་རྟོགས་དང་མཐུན་པ།
ན་མོ་མཉྫུ་ཤྲཱི་ཡེ། རྗེ་བཙུན་ཡེ་ཤེས་སེམས་དཔའ་ལ་མཚན་ཡང་
དག་པར་བརྗོད་པའི་མངོན་པར་རྟོགས་པ་དང་མཐུན་པར་བསྟོད་པ་
ཞེས་བྱ་བ། ཟབ་གསལ་རྒྱལ་བ་ཀུན་གྱི་ཡེ་ཤེས་སྐུ། །ཡ་མཚན་སྒྱུ
མའི་གར་གྱིས་རྣམ་རོལ་བ། །སྨྲ་མཁས་གསུང་གི་རོལ་མོ་མཁན་
ཁྱོད་ལ། །བདག་བློ་སྒོ་གསུམ་གུས་པས་ཕྱག་བགྱིའོ། །གསལ་སྟོང་

ནམ་མཁའི་ངང་དུ་རོ་གཅིག་པ། །སྣང་སྟོང་ཤེས་བྱའི་གནས་ལ་རྗེས་
ཞུགས་ནས། །བདེ་ཆེན་ལོངས་སྐུའི་ཉམས་ཀྱི་ཟློས་གར་ནི། །སྒྱུར་
མཛད་འཇམ་པའི་དཔལ་ལ་ཕྱག་བགྱིའོ། །ཨ་ལས་འཁྲུངས་པའི་
བཅོམ་ལྡན་ཀྱི་དབྱིངས། །ཆུ་ཤེལ་མདངས་གསལ་རྣམ་ཐར་སྒོ་བཞིའི་
ཞལ། སྣ་ཚོགས་བརྒྱན་སྤྲས་ཕྱག་གཉིས་བྱང་ཆུབ་མཆོག །རྣམ་
ཨོཾ་སརྦ་དྷ་རྨ་ཨ་བྷ་ཝ་སྭ་བྷ་ཝ། སྣང་ཆོས་ཀྱི་སྐུ་ལ་ཕྱག་འཚལ་ལོ། །དྷི་ལས་
འཁྲུངས་པའི་བཅོམ་ལྡན་ཞལ་ལྔ་བ། །སྣ་ཚོགས་འོད་ཅན་གཞོན་ནུའི་
རོལ་རྩེད་མཁན། །ཕྱག་བརྒྱད་རལ་གྲི་གླེགས་བམ་བཞི་བཞི་ཡིས། །
རབ་མཛེས་སྟྲཱི་ཏོ་ཧྲྀ་དི་ཛྙ་ན་མུརྟི་ཞེས་པ་ནས་ཝི། དང་པོའི་སངས་རྒྱས་ཕྱག་
འཚལ་ལོ། །ཨ་ལས་སྐྱེས་པའི་བཅོམ་ལྡན་སྟོན་ཟླའི་མདོག །ཕུན་
ཚོགས་འཆར་ཀའི་མདངས་ཀྱིས་ཉེར་འཁྱུད་པ། །ཕྱག་གཉིས་ཆོས་
ཀྱི་འཁོར་ལོའི་རྣལ་རོལ་ཅན། །ཡེ་ཤེས་སེམས་དཔའི་ཛྙཱ་ན་ཀཱ་ཡ་མཉྫུ་
ཤྲཱི། སྐུ་ལ་ཕྱག་འཚལ་ལོ། །ཆོས་སྐུའི་རང་བཞིན་གསལ་དང་སྟོང་
པ་དང་། །ཟུང་འཇུག་དང་པོའི་སངས་རྒྱས་རྣམ་གསུམ་གྱི། །ཐུགས་
ཁའི་ཨ་ལས་འཇིག་རྟེན་གསུམ་པོ་ཡི། །མུན་སེལ་འོད་དཀར་སྤྲོ་ལ་
ཕྱག་འཚལ་ལོ། །དྷཱི་ལས་བྱུང་བའི་བཛྲ་ཏིཀྵ་ཎ་རྡོ་རྗེ་རྣོན་པོའི་སྐུ། །ལི་
ཁྲིའི་མདངས་གསལ་ཕྱག་གཡོན་པདྨོས་མཛེས། །ཆགས་ཅན་འདྲེན་

མཛད་འོད་དཔག་མེད་པ་ཡི། །ཡེ་ཤེས་སེམས་དཔའི་སྐུ་ལ་ཕྱག་
འཚལ་ལོ། །ཧཱུྃ་ལས་བྱུང་བ་རྡོ་རྗེ་བཛྲ་དུ་ཁ་ཙྪེ་ད་རལ་གྲིའི་སྐུ།།མར་
གད་མདངས་འཆར་ཕྱག་གཡོན་རྡོ་རྗེས་བརྗིད། །ཞེ་སྡང་སེལ་མཛད་
རྒྱལ་བ་མི་སྐྱོད་པའི། །ཡེ་ཤེས་སེམས་དཔའི་སྐུ་ལ་ཕྱག་འཚལ་ལོ། །
ཨ་ཡིག་ལས་འཁྲུངས་པྲཛྙ་ཛྙ་ན་ཤེས་རབ་ཡེ་ཤེས་སྐུ། །པད་དཀར་
མདངས་སྤྲོ་ཤེས་རབ་འཁོར་ལོ་ཅན། །གཏི་མུག་སེལ་མཁས་རྒྱལ་
བ་སྣང་མཛད་ཀྱི། །ཡེ་ཤེས་སེམས་དཔའི་སྐུ་ལ་ཕྱག་འཚལ་ལོ། །
ཨ་ཡིག་ལས་འཁྲུངས་ཛྙཱ་ན་ཀཱ་ཡ་ཡེ་ཤེས་སྐུ་ཅན་ནི། །སེར་ལྗང་ཕྱག་
གཡོན་སྣ་ཚོགས་རྡོ་རྗེ་འཛིན། །ཕྲག་དོག་འཇོམས་མཁས་རྒྱལ་བ་
དོན་གྲུབ་ཀྱི། །ཡེ་ཤེས་སེམས་དཔའི་སྐུ་ལ་ཕྱག་འཚལ་ལོ། །ཨོཾ་
ཡིག་ལས་འཁྲུངས་ཝ་གི་ཤྭ་རངག་གི་དབང་ཕྱུག་སྐུ། །གསེར་མདོག་
རབ་གཡས་ཕྱག་གཡོན་ནོར་བུས་སྤྲས། །ང་རྒྱལ་ཞི་མཛད་རྒྱལ་
བ་རིན་འབྱུང་གི །ཡེ་ཤེས་སེམས་དཔའི་སྐུ་ལ་ཕྱག་འཚལ་ལོ། །
ཨ་ཡིག་ལས་འཁྲུངས་འགྲོ་ཀུན་སྨིན་བློའི་སྐུ། །གངས་རིའི་ཟེར་
འཕྲོ་ཕྱག་ཡོན་པོ་ཏི་ཅན། །ཉོན་མོངས་ཀུན་འཇོམས་རྡོ་རྗེ་སེམས་
དཔའ་ཡི། །ཡེ་ཤེས་སེམས་དཔའི་སྐུ་ལ་ཕྱག་འཚལ་ལོ། །ཀུན་ཀྱང་
ཞལ་གཅིག་མི་ཕྱེད་སྐྱིལ་ཀྲུངས་ཅན། །གཡས་ཀྱི་རལ་གྲིས་མཚན་

རྟོག་ཀུན་བཅད་ནས། །ཐུགས་ཁའི་ཨ་ལས་འཇིག་རྟེན་ཁམས་ཀུན་
གྱི། །མུན་སེལ་འོད་དཀར་སྤྲོ་ལ་ཕྱག་འཚལ་ལོ། །འཁོར་ལོས་སྒྱུར་
མཛད་སྤྲུལ་སྐུ་རིགས་དྲུག་པོ། །དང་པོའི་སངས་རྒྱས་ལོངས་སྐུའི་
ཚུལ་གཅིག་ལ། །ཉོན་མོངས་འཇོམས་མཛད་ཡེ་ཤེས་སེམས་དཔའི་
སྐུ། །རིགས་དྲུག་གསལ་བར་ཤར་ལ་ཕྱག་བགྱིའོ། །རྣམ་དག་ཆོས་
དབྱིངས་སྟོང་པའི་རྣམ་རོལ་གྱིས། །མཚན་འཛིན་རྟོག་པའི་ཕྲེང་བ་
ཞི་མཛད་ནས། །སྣ་ཚོགས་གཟུགས་སྐུའི་ཟློས་གར་བགྲང་ཡས་
ཀྱིས། །ཉོན་མོངས་འཇོམས་མཛད་ཁྱོད་ལ་ཕྱག་འཚལ་ལོ།།དེ་
ལྟར་བསྟོད་པས་མཐའ་ཡས་འགྲོ་བ་ཡི། །རྣམ་རྟོག་འོད་གསལ་ངང་
དུ་ཤར་གྱུར་ནས། གཞི་ཡི་འཇམ་དབྱངས་ལམ་དུ་ཤེས་པ་ལས། །
འབྲས་བུའི་འཇམ་དབྱངས་ཚེ་འདིར་འགྲུབ་གྱུར་ཅིག །ཅེས་པ་འདི་ཡང་རྗེ་
བཙུན་དགེས་པའི་བཤེས་གཉེན་གྱིས། གསེར་འཕྱང་གི་ལོ་ནག་པའི་ཉ་ལ་གཙང་གཡས་
རུའི་སའི་ཐིག་ལེ་ཐུབ་བསྟན་གསེར་མདོག་ཅན་གྱི་དབེན་གནས་དམ་པར་གྲུབ་པའི་ཡི་
གེ་པནི། བཤེས་གཉེན་ཆོས་ཀྱི་རྒྱལ་མཚན་ནོ། །མངྒ་ལཾ་བྷ་ཝན།

འཇམ་དབྱངས་ཀྱི་བསྟོད་པ་བྱིན་རླབས་སྐུལ་བྱེད།
རྒྱལ་བ་ཀུན་གྱི་མཁྱེན་རབ་གཞོན་ནུའི་སྐུ། །ཞལ་གཅིག་ཕྱག་
གཉིས་ཆོས་འཆད་ཕྱག་རྒྱ་ལས། །རབ་མཛེས་ཆུ་སྐྱེས་པོད་རལ་
གྱིས་མཚན་པ། །ཡིད་འཕྲོག་འཇམ་པའི་དབྱངས་ལ་ཕྱག་འཚལ་
ལོ། །དོན་མེད་དོན་ལོག་འགལ་དང་མ་འདྲེས་སོགས། །ཉེས་པ་
ཀུན་བྲལ་རྒྱལ་བ་དགེས་པའི་ལམ། །ཚུལ་བཞིན་སྟོན་ལ་གཞན་
གྱིས་མཚུངས་མེད་པའི། །རྩོད་བྲལ་འཇམས་པའི་དབྱངས་ལ་གསོལ་
བ་འདེབས། །ཆོས་ཀུན་རིག་སྟོང་བརྗོད་མེད་ནམ་མཁའི་ངང༌། །
ངེས་པར་གཟིགས་པས་ཇི་ལྟ་ཇི་སྙེད་ཀུན། །ཇི་བཞིན་མངའ་བས་
བདེ་སྟོང་རོལ་པ་ཆེ། །ཟག་མེད་འཇམ་པའི་རྡོ་རྗེར་གུས་པས་བཏུལ།།
ཁྱོད་ཀྱི་གཟུགས་སྐུ་དུ་མས་གངས་ཅན་འདིར། །མཐའ་ཡས་འགྲོ་
བའི་དོན་མང་མཛད་པའི་ཕྱིར། །བདག་ལ་མཁས་པའི་བྱ་བ་རྣམ་
གསུམ་ལ། །ཐོགས་པ་མེད་པའི་བློ་གྲོས་སྩལ་དུ་གསོལ། །མ་རིག་
མུན་པས་ཁྱབ་པའི་མ་འདི་དག །བདག་འདྲས་ཤེས་བཞིན་སྐྱོབ་
པར་མ་ནུས་པས། །མཁྱེན་ཞིང་བརྩེ་ལ་ནུས་པའི་སྟོབས་ལྡན་པ། །

ཁྱོད་ཀྱིས་ཁྱོད་འདྲར་ཀུན་ཀྱང་འགྱུར་བར་མཛོད།།གཞོན་ནུའི་སྐུ་
ལུས་འཆང་བ་པོ། །ཡེ་ཤེས་སྒྲོན་མེ་རབ་ཕྱེ་ཞིང་། །འཇིག་རྟེན་གསུམ་
གྱི་མུན་གསེལ་བ། །འཇམ་པའི་དབྱངས་ལ་ཕྱག་འཚལ་ལོ། །
འཕགས་པ་འཇམ་དཔལ་གྱི་མཚན་ཡང་དག་
པར་བརྗོད་པའི་བཀླག་ཐབས་།
༈ འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་རྒྱུད་ཀྱི་བཀླག་ཐབས་
ཡེ་ཤེས་གྲུབ་སྟེར་ཞེས་བྱ་བ། ན་མོ་གུ་རུ་ཛྙཱ་ན་ཀཱ་ཡཱ་ཡ། །འདིར་འཕགས་པ་འཇམ་
དཔལ་གྱི་མཚན་ཡང་དག་པར་བརྗོད་པ་གདོན་པའི་གདམས་ངག་ལ་རྣམ་པ་བཞིར་
གསུང་པ་ལ། །ཟབ་མོའི་རྣལ་འབྱོར་ལ་གཞོལ་བར་མི་ནུས་པའི་ལས་དང་པོ་པའམ།།
རྣལ་འབྱོར་ཟབ་མོ་ལ་འཇུག་པས་ཀྱང་ཐུན་མཚམས་རྣམས་སུ་ཆེ་བའི་ཡོན་ཏན་བསྔགས་
པའི་ཚུལ་གྱི་གདོན་པར་འདོད་པས་དད་པ་དང་། །ངེས་འབྱུང་དང། །བྱང་ཆུབ་ཀྱི་སེམས་
གཉིས་ཡིད་ལ་བྱས་ཏེ། བླ་མ་སངས་རྒྱས་ཆོས་ཚོགས་ལ། །བྱང་ཆུབ་
བར་དུ་སྐྱབས་སུ་མཆི། །གཞན་དོན་རྫོགས་བྱང་འཐོབ་བྱའི་ཕྱིར། །
ཟབ་མོའི་རྒྱུད་སྡེ་བཀླག་པར་བགྱི། ལན་གསུམ་གྱིས་སྐྱབས་སེམས་བྱ།
རང་མདུན་ནམ་མཁའ་ཡིད་འཕྲོ་པའི། །མཆོད་སྤྲིན་རྒྱལ་མཚོའི་
47 

འཁྲིགས་པའི་དབུས། །པད་ཟླའི་གདན་ལ་སྐད་ཅིག་གིས། །རྗེ་བཙུན་
འཕགས་པ་འཇམ་པའི་དབྱངས། །སྐུ་མདོག་གསེར་གྱི་ལྷུན་པོ་ནི། །
མཚམས་སྤྲིན་གསར་པས་འཁྱུད་བཞིན་མཛེས། །ཞི་འཛུམ་བརྒྱད་
གཉིས་ལང་ཚོའི་དཔལ། །ངོ་མཚར་མཚན་དཔེའི་ཕུང་པོར་འབར།
ཞལ་གཅིག་ཕྱག་བཞིའི་དང་པོ་གཉིས། །ཤེས་རབ་རལ་གྲི་གླེགས་
བམ་དང་། །འོག་མས་ཐབས་ཤེས་མདའ་གཞུ་བསྣམས།།ཟླ་བའི་
རྒྱབ་ཡོལ་ལ་བརྟེན་ནས། །ཞབས་གཉིས་རྡོ་རྗེའི་སྐྱིལ་ཀྲུང་བཞུགས།།
སྣ་ཚོགས་དར་གྱི་ཤམ་ཐབས་དང༌། །རིན་ཆེན་རྒྱན་གྱིས་རྣམ་པར་
བརྒྱན། །ཟུར་ཕུད་ཨུཏྤ་ལར་གནས་པའི། །མི་བསྐྱོད་རིགས་ཀྱི་
བདག་པོར་བཅས། །མཁའ་ལམ་དབང་པོའི་གཞུ་ལྟ་བུ། །སྣང་སྟོང་
ཟུང་འཇུག་ཡེ་ཤེས་སྐུ། །མངོན་སུམ་བཞིན་དུ་གསལ་བར་གྱུར། །
ཨེ་མ་སངས་རྒྱས་བྱང་སེམས་དང༌། །ཉས་ཐོས་རང་རྒྱལ་ཚངས་
དབང་སོགས། །སྲིད་ཞིའི་ཉམས་འགྱུར་ཇི་སྙེད་ཀུན། །འཇམ་པའི་
དཔལ་ལས་གཞན་མི་ཕྱིར། །མཐའ་ཡས་ཤེས་བྱའི་རྗེས་སོང་བའི། །
མཚན་དང་སྐུ་ཡི་བཀོད་པ་དང་། །ཡོན་ཏན་མཁའ་དང་སྙོམས་འཇུག་
པར། །མི་ཕྱེད་མཆོག་ཏུ་གུས་པའི་བློས། །ངག་གི་ནོར་བུའི་ཏམྦུ་
ར། །ཡེ་ཤེས་ལུས་ཅན་འཇམ་དཔལ་གྱི། །རྡོ་རྗེའི་མཚན་དོན་ཡང་

དག་པར། །བརྗོད་པའི་གདངས་སུ་འཕོས་པ་ཡི། །མཁྱེན་བརྩེའི་
ནུས་པའི་རྒྱུད་བསྐུལ་བས། །ཐུགས་རྗེའི་འོད་ཟེར་དཔག་གཡས་པ།།
ས་གསུམ་ཁྱབ་པར་རབ་ཏུ་འཕྲོས། །བདག་དང་ཡིད་ཅན་ཐམས་ཅད་
ཀྱིས། །ཐོག་མེད་ནས་བསགས་སྡིག་ལྟུང་དང་། །སྒྲིབ་གཉིས་མུན་
པ་ཀུན་བསལ་ནས། །ཇི་ལྟར་ཇི་སྙེད་ཤེས་བྱ་ལ། །བློ་མཆོག་པདྨོ་
རྒྱས་པར་གྱུར། ཅེས་བརྗོད་ཅིང་བསམས་ལ ༈ རྒྱ་གར་སྐད་དུ།
ཨཱརྱ་མཉྫུ་ཤྲཱི་ནཱ་མ་སཾ་གི་ཏི། །བོད་སྐད་དུ། འཕགས་པ་འཇམ་
དཔལ་གྱི་མཚན་ཡང་དག་པར་བརྗོད་པ། འཇམ་དཔལ་གཞོན་
ནུར་གྱུར་པ་ལ་ཕྱག་འཚལ་ལོ། །དེ་ནས་དཔལ་ལྡན་རྡོ་རྗེ་འཆང༌། །
གདུལ་དཀའ་འདུལ་བ་རྣམས་ཀྱི་མཆོག །དཔའ་བོ་འཇིག་རྟེན་
གསུམ་ལས་རྒྱལ། །རྡོ་རྗེ་དབང་ཕྱུག་གསང་བའི་རྒྱལ། །པད་མ་
དཀར་པོ་རྒྱས་འདྲའི་སྤྱན། །པད་མ་རྒྱས་པའི་གདན་ལ་ཞུགས།
རང་གི་ལག་གིས་རྡོ་རྗེ་མཆོག །ཡང་དང་ཡང་དུ་གསོར་བྱེད་པ།
ཁྲོ་གཉེར་རིམ་པར་ལྡན་ལ་སོགས། །ལག་ན་རྡོ་རྗེ་མཐའ་ཡས་པ། །
དཔའ་བོ་གདུལ་དཀའ་འདུལ་བ་པོ། །འཇིགས་སུ་རུང་དང་དཔའ་
བྱེད་ཅན། །རྡོ་རྗེ་རྩེ་མོ་རབ་འཕྲོ་བ། །རང་གི་ལག་གིས་གསོར་
བྱེད་པ། །སྙིང་རྗེ་ཆེ་དང་ཤེས་རབ་དང༌། །ཐབས་ཀྱིས་འགྲོ་དོན་

བྱེད་པའི་མཆོག །དགའ་མགུ་རངས་པའི་བསམ་པ་ཅན། །ཁྲོ་
བོའི་ལུས་ཀྱི་གཟུགས་ལྡན་པ། །སངས་རྒྱས་འཕྲིན་ལས་བྱེད
པའི་མགོན། །ལུས་བཏུད་རྣམས་དང་ལྷན་ཅིག་ཏུ། །དེ་བཞིན་
གཤེགས་པ་བཅོམ་ལྡན་འདས། །རྫོགས་སངས་རྒྱས་ལ་ཕྱག་
འཚལ་ནས། །ཐལ་མོ་སྦྱར་བར་བྱས་ནས་ནི། །སྤྱན་སྔར་འདུག་
སྟེ་འདི་སྐད་གསོལ། །ཁྱབ་བདག་བདག་ལ་སྨན་པ་དང་། །བདག་
དོན་བདག་ལ་ཐུགས་བརྩེའི་ཕྱིར། །སྒྱུ་འཕྲུལ་དྲ་བས་མངོན་
རྫོགས་པའི། །བྱང་ཆུབ་ཅི་ནས་བདག་ཐོབ་མཛོད། །ཉོན་མོངས་
པས་ནི་སེམས་དཀྲུགས་ཤིང་།།མི་ཤེས་འདམ་དུ་བྱིང་བ་ཡི།
སེམས་ཅན་ཀུན་ལ་སྨན་པ་དང་། །བླ་མེད་འབྲས་བུ་ཐོབ་བྱའི་ཕྱིར།
རྫོགས་པའི་སངས་རྒྱས་བཅོམ་ལྡན་འདས། །འགྲོ་བའི་བླ་མ་སྟོན་
པ་པོ། །དམ་ཚིག་ཆེན་པོ་དེ་ཉིད་མཁྱེན། །དབང་པོ་བསམ་པ་
མཁྱེན་མཆོག་གིས། །བཅོམ་ལྡན་འདས་ཀྱི་ཡེ་ཤེས་སྐུ། །གཙུག་
ཏོར་ཆེན་པོ་ཚིག་གི་བདག །ཡེ་ཤེས་སྐུ་སྟེ་རང་བྱུང་བ། །འཇམ་
དཔལ་ཡེ་ཤེས་སེམས་དཔའ་ཡི། །མཚན་ནི་ཡང་དག་བརྗོད་པའི
མཆོག །དོན་ཟབ་དོན་ནི་རྒྱ་ཆེ་ཞིང༌། །དོན་ཆེན་མཚུངས་མེད་
རབ་ཞི་བ། །ཐོག་མ་བར་དང་མཐར་དགེ་བ། །འདས་པའི་སངས་

རྒྱས་རྣམས་ཀྱིས་གསུངས། །མ་འོངས་རྣམས་ཀྱང་གསུང་འགྱུར་
ལ། །ད་ལྟར་བྱུང་བའི་རྫོགས་སངས་རྒྱས། །ཡང་དང་ཡང་དུ་
གསུང་བ་གང༌། །རྒྱུད་ཆེན་སྒྱུ་འཕྲུལ་དྲ་བ་ལས། །རྡོ་རྗེ་འཆང་
ཆེན་གསང་སྔགས་འཆང་། །དཔག་མེད་རྣམས་ཀྱི་བཀའ་བཞིན་
དུ། །གླུ་བླངས་གང་ལགས་བཤད་དུ་གསོལ། །མགོན་པོ་རྫོགས་
སངས་རྒྱས་ཀུན་གྱི། །གསང་འཛིན་ཅི་ནས་བདག་འགྱུར་ཕྱིར། །
ངེས་པར་འབྱུང་གི་བར་དུ་འདི། །བདག་གིས་བསམ་པ་བརྟན་པོས་
གཟུང་།།ཉོན་མོངས་མ་ལུས་བསལ་བ་དང་། །མི་ཤེས་མ་ལུས་
སྤངས་པའི་ཕྱིར། །བསམ་པའི་ཁྱད་པར་ཇི་བཞིན་དུ། །སེམས་
ཅན་རྣམས་ལ་བཤད་པར་འཚལ། །གསང་དབང་ལག་ན་རྡོ་རྗེ་
ཡིས། །དེ་བཞིན་གཤེགས་ལ་དེ་སྐད་དུ། །གསོལ་ནས་ཐལ་མོ་
སྦྱར་བྱས་ཏེ། །ལུས་བཏུད་ནས་ནི་སྤྱན་སྔར་འདུག །དེ་ནས་
བཅོམ་ལྡན་ཤཱཀྱ་ཐུབ། །རྫོགས་པའི་སངས་རྒྱས་རྐང་གཉིས་
མཆོག །ཉིད་ཀྱི་ཞལ་ནས་ལྗགས་བཟང་བ། །རིང་ཞིང་ཡངས་
པར་བརྐྱང་མཛད་དེ། །འཇིག་རྟེན་གསུམ་པོ་སྣང་བྱེད་ཅིང་། །བདུད་
བཞིའི་དགྲ་རྣམས་འདུལ་བྱེད་པ། །སེམས་ཅན་རྣམས་ཀྱི་ངན་
སོང་གསུམ། །སྦྱོང་བར་བྱེད་པའི་འཛུམ་བསྟན་ནས། །ཚངས་

པའི་གསུང་ནི་སྙན་པ་ཡིས། །འཇིག་རྟེན་གསུམ་པོ་ཀུན་བཀང་སྟེ།
ལག་ན་རྡོ་རྗེ་སྟོབས་པོ་ཆེ། །གསང་དབང་ལ་ནི་སླར་གསུངས་པ།
སྙིང་རྗེ་ཆེ་དང་ལྡན་གྱུར་པས། །འགྲོ་ལ་ཕན་པའི་དོན་དུ་ཁྱོད། །
ཡེ་ཤེས་ལུས་ཅན་འཇམ་དཔལ་གྱི། །མིང་བརྗོད་པ་ནི་དོན་ཆེ་བ། །
དག་པར་བྱེད་ཅིང་སྡིག་སེལ་བ། །ང་ལས་ཉན་པར་བརྩོན་པ་ནི། །
ལེགས་སོ་དཔལ་ལྡན་རྡོ་རྗེ་འཆང་། །ལག་ན་རྡོ་རྗེ་ཁྱོད་ལེགས་སོ། །
གསང་བའི་བདག་པོ་དེ་ཕྱིར་ངས། །ཁྱོད་ལ་ལེགས་པར་བསྟན་
པར་བྱ། །ཁྱོད་ནི་རྩེ་གཅིག་ཡིད་ཀྱིས་ཉོན།།བཅོམ་ལྡན་དེ་ནི་ལེགས་
ཞེས་གསོལ། །དེ་ནས་བཅོམ་ལྡན་ཤཱཀྱ་ཐུབ། །གསང་སྔགས་
རིགས་ཆེན་ཐམས་ཅད་དང་། །གསང་སྔགས་རིག་སྔགས་འཆང་
བའི་རིགས། །རིགས་གསུམ་ལ་ནི་རྣམ་པར་གཟིགས། །འཇིག་
རྟེན་འཇིག་རྟེན་འདས་པའི་རིགས། །འཇིག་རྟེན་སྣང་བྱེད་རིགས་
ཆེན་དང༌། །ཕྱག་རྒྱ་ཆེན་པོའི་རིགས་མཆོག་དང་། །རིགས་ཆེན་
གཙུག་ཏོར་ཆེར་གཟིགས་ནས། །ཚིག་གི་བདག་པོས་ཚིགས་སུ་
བཅད། །གསང་སྔགས་རྒྱལ་པོ་དྲུག་ལྡན་ཞིང་། །གཉིས་སུ་མེད་
པར་འབྱུང་བ་དང༌། །མི་སྐྱེ་ཆོས་ཅན་འདི་གསུངས་པ། །ཨ་ཨཱ།
ཨི་ཨཱི། ཨུ་ཨཱུ། ཨེ་ཨཻ། ཨོ་ཨཽ། ཨཾ་ཨཿསྠི་ཏོ་ཧྲི་དེ། ཛྙཱ་ན་མཱུཏྟི་ར་ཧཾ་
།
།

བུད་དྷོ་བུདྡྷ་ནཾ། ཏྱུ་དྷཱ་བནྟི་ནཾ། ཨོྃ་བཛྲ་ཊཱིཀྱྰ་དུཿཁཙྪེ་ད་པྲ་ཛྙཱ་ཛྙཱ་ན་
མཱུནྟ་ཡེ། ཛྙཱ་ན་ཀཱ་ཡ་ཝཱ་གཱི་ཤྭ་ར་ཨ་ར་པ་ཙ་ནཱ་ཡ་ཏེ་ན་མཿ འདི་
ལྟར་སངས་རྒྱས་བཅོམ་ལྡན་འདས། །རྫོགས་པའི་སངས་རྒྱས་
ཨ་ལས་བྱུང༌། །ཨ་ནི་ཡིག་འབྲུ་ཀུན་གྱི་མཆོག །དོན་ཆེན་ཡི་གེ་
དམ་པ་ཡིན། །ཁོང་ནས་འབྱུང་བ་སྐྱེ་བ་མེད། །ཚིག་ཏུ་བརྗོད་པ་
སྤངས་པ་སྟེ། །བརྗོད་པ་ཀུན་གྱི་རྒྱུ་ཡི་མཆོག །ཚིག་ཀུན་རབ་ཏུ་
གསལ་བར་བྱེད། །མཆོད་པ་ཆེན་པོ་འདོད་ཆགས་ཆེ། །སེམས་
ཅན་ཐམས་ཅད་དགའ་བར་བྱེད། །མཆོད་པ་ཆེན་པོ་ཞེ་སྡང་ཆེ། །ཉོན་
མོངས་ཀུན་གྱི་དགྲ་ཆེ་བ། ¸།མཆོད་པ་ཆེན་པོ་གཏི་མུག་ཆེ། །གཏི་
མུག་བློ་སྟེ་གཏི་མུག་སེལ། །མཆོད་པ་ཆེན་པོ་ཁྲོ་བ་ཆེ། །ཁྲོ་བ་
ཆེན་པོ་དགྲ་ཆེ་བ། །མཆོད་པ་ཆེན་པོ་ཆགས་པ་ཆེ། །ཆགས་པ་
ཐམས་ཅད་སེལ་བར་བྱེད། །འདོད་པ་ཆེན་པོ་བདེ་བ་ཆེ། །དགའ་
བ་ཆེན་པོ་མགུ་བ་ཆེ། །གཟུགས་ཆེ་ལུས་ཀྱང་ཆེ་བ་སྟེ། །ཁ་དོག་
ཆེ་ཞིང་ལུས་བོངས་ཆེ། །མིང་ཡང་ཆེ་ཞིང་རྒྱ་ཆེ་བ། །དཀྱིལ་འཁོར་
ཆེན་པོ་ཡངས་པ་ཡིན། །ཤེས་རབ་མཚོན་ཆེན་འཆང་བ་སྟེ། །
ཉོན་མོངས་ལྕགས་ཀྱུ་ཆེ་བའི་མཆོག །གྲགས་ཆེན་སྙན་གྲགས་
ཆེན་པོ་སྟེ། །སྣང་བ་ཆེན་པོ་གསལ་བ་ཆེ། །མཁས་པ་སྒྱུ་འཕྲུལ་

ཆེན་པོ་འཆང༌། །སྒྱུ་འཕྲུལ་ཆེན་པོའི་དོན་སྒྲུབ་པ། །སྒྱུ་འཕྲུལ་
ཆེན་པོ་དགའ་བས་དགའ། །སྒྱུ་འཕྲུལ་ཆེན་པོ་མིག་འཕྲུལ་ཅན། །
སྦྱིན་བདག་ཆེན་པོ་གཙོ་བོ་སྟེ། །ཚུལ་ཁྲིམས་ཆེན་པོ་འཆང་བའི་
མཆོག །བཟོད་ཆེན་འཆང་བ་བརྟན་པ་པོ། །བརྩོན་འགྲུས་ཆེན་པོ་
བརྟུལ་བ་ཡིན། །བསམ་གཏན་ཆེན་པོ་ཏིང་འཛིན་གནས།།ཤེས་
རབ་ཆེན་པོ་ལུས་འཆང་བ། །སྟོབས་པོ་ཆེ་ལ་ཐབས་ཆེ་བ།།སྨོན་
ལམ་ཡེ་ཤེས་རྒྱ་མཚོ་སྟེ། །བྱམས་ཆེན་རང་བཞིན་དཔག་ཏུ་མེད།
སྙིང་རྗེ་ཆེན་པོ་བློ་ཡི་མཆོག །ཤེས་རབ་ཆེན་པོ་བློ་ཆེན་ལྡན།
མཁས་པ་ཆེན་པོ་ཐབས་ཆེ་བ། །རྫུ་འཕྲུལ་ཆེན་པོ་སྟོབས་དང་
ལྡན། །ཤུཊ་ཆེན་མགྱོགས་པ་ཆེན་པོ་སྟེ། །རྫུ་འཕྲུལ་ཆེན་པོ་ཆེར་
གྲགས་པ། །སྟོབས་ཆེན་ཕ་རོལ་གནོན་པ་པོ། །སྲིད་པའི་རི་བོ་
ཆེན་པོ་འཇོམས། །མཁྲེགས་ཤིང་རྡོ་རྗེ་ཆེན་པོ་འཆང་། །དྲག་པོ་
ཆེན་པོ་དྲག་ཤུལ་ཆེ། །འཇིགས་ཆེན་འཇིགས་པར་བྱེད་པ་པོ། །
མགོན་པོ་རིགས་མཆོག་ཆེན་པོ་སྟེ། །བླ་མ་གསང་སྔགས་ཆེ་བའི་
མཆོག །ཐེག་པ་ཆེན་པོའི་ཚུལ་ལ་གནས། །ཐེག་པ་ཆེན་པོའི་
ཚུལ་གྱི་མཆོག །སངས་རྒྱས་རྣམ་པར་སྣང་མཛད་ཆེ། །ཐུབ་པ་
ཆེན་པོ་ཐུབ་ཆེན་ལྡན། །གསང་སྔགས་ཚུལ་ཆེན་ལས་བྱུང་བ།།

གསང་སྔགས་ཚུལ་ཆེན་བདག་ཉིད་ཅན། །ཕ་རོལ་ཕྱིན་བཅུ་ཐོབ་
པ་སྟེ།།ཕ་རོལ་ཕྱིན་པ་བཅུ་ལ་གནས། །ཕ་རོལ་ཕྱིན་བཅུ་དག་པ་
སྟེ། །ཕ་རོལ་ཕྱིན་པ་བཅུ་ཡི་ཚུལ། །མགོན་པོ་ས་བཅུའི་དབང་
ཕྱུག་སྟེ། །ས་བཅུ་ལ་ནི་གནས་པ་པོ། །ཤེས་བཅུ་རྣམ་དག་བདག་
ཉིད་ཅན། །ཤེས་བཅུ་རྣམ་དག་འཆང་བ་པོ། །རྣམ་པ་བཅུ་པོ་དོན་
བཅུའི་དོན། །ཐུབ་དབང་སྟོབས་བཅུ་ཁྱབ་པའི་བདག །ཀུན་གྱི་
དོན་ནི་མ་ལུས་བྱེད། །རྣམ་བཅུ་དབང་ལྡན་ཆེ་བ་པོ། །ཐོག་མ་
མེད་པ་སྤྲོས་མེད་བདག །དེ་བཞིན་ཉིད་བདག་དག་པའི་བདག །
བདེན་པར་སྨྲ་ཤིང་ཚིག་མི་འགྱུར། །ཇི་སྐད་སྨྲས་པ་དེ་བཞིན་
བྱེད། །གཉིས་སུ་མེད་དང་གཉིས་མེད་སྟོན། །ཡང་དག་མཐའ་ལ་
རྣམ་པར་གནས། །བདག་མེད་སེང་གེའི་སྒྲ་དང་ལྡན། །མུ་སྟེགས་
རི་དྭགས་ངན་འཇིགས་བྱེད། །ཀུན་ཏུ་འགྲོ་བའི་དོན་ཡོད་སྟོབས། །
དེ་བཞིན་གཤེགས་པའི་ཡིད་ལྟར་མགྱོགས། །རྒྱལ་བ་དགྲ་རྒྱལ་རྣམ་
པར་རྒྱལ། །འཁོར་ལོས་སྒྱུར་བ་སྟོབས་པོ་ཆེ། །ཚོགས་ཀྱི་སློབ་
དཔོན་ཚོགས་ཀྱི་མཆོག ཚོགས་རྗེ་ཚོགས་བདག་དབང་དང་ལྡན།།
མཐུ་ཆེན་གཅེས་པར་འཛིན་པ་སྟེ། །ཚུལ་ཆེན་གཞན་གྱི་དྲིད་མི་
འཇོག །ཚིག་རྗེ་ཚིག་བདག་སྨྲ་མཁས་པ། །ཚིག་ལ་དབང་བ་

ཚིག་མཐའ་ཡས། །ཚིག་བདེན་པ་དང་བདེན་པར་སྨྲ། །བདེན་པ་
བཞི་ནི་སྟོན་པ་པོ། །ཕྱིར་མི་ལྡོག་པ་ཕྱིར་མི་འོང་། །འདྲེན་པ་རང་
རྒྱལ་བསེ་རུའི་ཚུལ། །ངེས་འབྱུང་སྣ་ཚོགས་ལས་བྱུང་བ། །འབྱུང་
བ་ཆེན་པོ་རྒྱུ་གཅིག་པུ། །དགེ་སློང་དགྲ་བཅོམ་ཟག་པ་ཟད།
ཆགས་བྲལ་བས་དབང་པོ་ཐུལ། །བདེ་བ་རྙེད་པས་འཇིགས་མེད་ཐོབ༎
བསིལ་བར་གྱུར་པ་རྙོག་པ་མེད། །རིག་པ་དང་ནི་རྐང་པར་ལྡན། །
བདེ་གཤེགས་འཇིག་རྟེན་རིག་པའི་མཆོག །བདག་གིར་མི་འཛིན་
ངར་མི་འཛིན། །བདེན་པ་གཉིས་ཀྱི་ཚུལ་ལ་གནས། །འཁོར་བའི་
པ་རོལ་མཐར་སོན་པ། །བྱ་བ་བྱས་པ་སྐམ་སར་གནས། །ཤེས་པ་
འབའ་ཞིག་ངེས་གསལ་བ། །ཤེས་རབ་མཚོན་ཆས་རྣམ་འཇོམས་
ཕ། །དམ་ཆོས་ཆོས་རྒྱལ་གསལ་བར་ལྡན། །འཇིག་རྟེན་སྣང་
བར་བྱེད་པའི་མཆོག །ཆོས་ཀྱི་དབང་ཕྱུག་ཆོས་ཀྱི་རྒྱལ། །ལེགས་
པའི་ལམ་ནི་སྟོན་པ་པོ། །དོན་གྲུབ་བསམ་པ་གྲུབ་པ་སྟེ། །ཀུན་ཏུ་
རྟོགས་པ་ཐམས་ཅད་སྤངས། །རྣམ་པར་མི་རྟོག་དབྱིངས་མི་ཟད། །
ཆོས་དབྱིངས་དམ་པ་ཟད་མི་ཤེས། །བསོད་ནམས་ལྡན་པ་བསོད་
ནམས་ཚོགས། །ཡེ་ཤེས་ཡེ་ཤེས་འབྱུང་གནས་ཆེ། །ཡེ་ཤེས་
ལྡན་པ་ཡོད་མེད་ཤེས། །ཚོགས་གཉིས་ཚོགས་ནི་བསགས་པ་
།འདོད་

པོ། །རྟག་པ་ཀུན་རྒྱལ་རྣལ་འབྱོར་ཅན། །བསམ་གཏན་བསམ་བྱ་
བློ་ལྡན་མཆོག །སོ་སོར་རང་རིག་མི་གཡོ་བ། །མཆོག་གི་དང་པོ་
སྐུ་གསུམ་འཆང༌། །སངས་རྒྱས་སྐུ་ལྔའི་བདག་ཉིད་ཅན། །ཁྱབ་
བདག་ཡེ་ཤེས་ལྔ་ཡི་བདག །སངས་རྒྱས་ལྔ་བདག་ཅོད་པན་
ཅན། །སྤན་སྔ་ཆགས་པ་མེད་པ་འཆང༌། །སངས་རྒྱས་ཐམས་ཅད་
སྐྱེད་པ་པོ། །སངས་རྒྱས་སྲས་པོ་དམ་པའི་མཆོག །ཤེས་པས་
སྲིད་འབྱུང་སྐྱེ་གནས་མེད། །ཆོས་ལས་འབྱུང་བ་སྲིད་པ་སེལ། །
གཅིག་པུ་སྲ་མཁྲེགས་རྡོ་རྗེའི་བདག །སྐྱེས་མ་ཐག་ཏུ་འགྲོ་བའི་
བདག །ནམ་མཁའ་ལས་བྱུང་རང་བྱུང་བ། །ཤེས་རབ་ཡེ་ཤེས་མེ་
བོ་ཆེ། །འོད་ཆེན་རྣམ་པར་སྣང་བར་བྱེད། །ཡེ་ཤེས་སྣང་བ་ལམ་
མེ་བ། །འགྲོ་བའི་མར་མེ་ཡེ་ཤེས་སྒྲོན། །གཟི་བརྗིད་ཆེན་པོ་འོད་
གསལ་བ། །སྔགས་མཆོག་མངའ་བདག་རིག་སྔགས་རྒྱལ། །
གསང་སྔགས་རྒྱལ་པོ་དོན་ཆེན་བྱེད། །གཙུག་ཏོར་ཆེན་པོ་རྨད་བྱུང་
གཙུག །ནམ་མཁའི་བདག་པོ་སྣ་ཚོགས་སྟོན། །སངས་རྒྱས་
ཀུན་བདག་དངོས་པོ་མཆོག །འགྲོ་ཀུན་དགའ་བའི་མིག་དང་ལྡན། །
སྣ་ཚོགས་གཟུགས་ཅན་སྐྱེད་པ་པོ། །མཆོད་ཅིང་བརྗོད་པ་དྲང་
སྲོང་ཆེ། །རིགས་གསུམ་འཆང་བ་གསང་སྔགས་འཆང་། །དམ་

(ཚིག་ཆེན་པོ་གསང་སྔགས་འཛིན། །གཙོ་བོ་དཀོན་མཆོག་གསུམ་
འཛིན་པ། །ཐེག་པ་མཆོག་གསུམ་སྟོན་པ་པོ། །དོན་ཡོད་ཞགས་
པ་རྣམ་པར་རྒྱལ། །འཛིན་པ་ཆེན་པོ་རྡོ་རྗེ་ཞགས། །རྡོ་རྗེ་ལྕགས་
ཀྱུ་ཞགས་པ་ཆེ། །རྡོ་རྗེ་འཇིགས་བྱེད་འཇིགས་པར་བྱེད། །ཁྲོ་
བོའི་རྒྱལ་པོ་གདོང་དྲུག་འཇིགས། །མིག་དྲུག་ལག་དྲུག་སྟོབས་
དང་ལྡན། །ཀེང་རུས་མཆེ་བ་གཙིགས་པ་པོ། །ཧ་ལ་ཧ་ལ་གདོང་
བརྒྱ་པ། །གཤིན་རྗེ་གཤེད་པོ་བགེགས་ཀྱི་རྒྱལ། །རྡོ་རྗེ་ཤུགས་ཆེན་
འཇིགས་བྱེད་པ། །རྡོ་རྗེ་དྲག་པོ་རྡོ་རྗེའི་སྙིང་། །སྒྱུ་འཕྲུལ་རྡོ་རྗེ་
གསུས་པོ་ཆེ། །རྡོ་རྗེ་ལས་སྐྱེས་རྡོ་རྗེའི་བདག །རྡོ་རྗེའི་སྙིང་པོ་
མཁའ་འདྲ་བ། །མི་གཡོ་རལ་པ་གཅིག་གིས་བསྒྱིངས། །གླང་
ཆེན་ཀོ་རློན་གོས་སུ་གྱོན། །གྲགས་ཆེན་ཧ་ཧཱ་ཞེས་སྒྲོག་པ། །ཧཱི་
ཧཱི་ཞེས་སྒྲོགས་འཇིགས་པར་བྱེད། །གད་མོ་ཆེན་མོ་གད་རྒྱངས་
ཅན། །རྡོ་རྗེ་གད་མོ་ཆེར་སྒྲོགས་པ། །རྡོ་རྗེ་སེམས་དཔའ་སེམས་
དཔའ་ཆེ། །རྡོ་རྗེ་རྒྱལ་པོ་བདེ་བ་ཆེ། །རྡོ་རྗེ་དྲག་པོ་དགའ་བ་ཆེ། །
རྡོ་རྗེ་ཧཱུྃ་སྟེ་ཧཱུྃ་ཞེས་སྒྲོགས། །མཚོན་དུ་རྡོ་རྗེའི་མདའ་ཐོགས་པ། །
རྡོ་རྗེ་རལ་གྲིས་མ་ལུས་གཅོད། །རྡོ་རྗེ་ཀུན་འཆང་རྡོ་རྗེ་ཅན། །རྡོ་
རྗེ་གཅིག་པུ་གཡུལ་སེལ་བ། །རྡོ་རྗེ་འབར་བ་མིག་མི་བཟང་། །སྐྲ་

{
ག
ཡང་རྡོ་རྗེ་འབར་བ་སྟེ། །རྡོ་རྗེ་འབེབས་པ་འབེབས་པ་ཆེ། །མིག་
བརྒྱ་པ་སྟེ་རྡོ་རྗེའི་མིག །ལུས་ནི་རྡོ་རྗེའི་བ་སྤུ་ཅན། །རྡོ་རྗེའི་སྤུ་ནི་
གཅིག་པུའི་ལུས། །སེན་མོ་སྐྱེས་པ་རྡོ་རྗེའི་རྩེ། །རྡོ་རྗེའི་སྙིང་པོ་
པགས་པ་མཁྲེགས། །རྡོ་རྗེའི་འཕྲེང་ཐོགས་དཔལ་དང་ལྡན། །རྡོ་
རྗེའི་རྒྱན་གྱིས་བརྒྱན་པ་སྟེ། །གད་རྒྱངས་ཧཱ་ཧཱ་ངེས་པར་སྒྲོགས། །
ཡི་གེ་དྲུག་པ་རྡོ་རྗེའི་སྒྲ། །འཇམ་དབྱངས་ཆེན་པོ་སྒྲ་ཆེ་བ། །འཇིག་
རྟེན་གསུམ་ན་སྒྲ་གཅིག་པ། །ནམ་མཁའི་མཐའ་ཀླས་སྒྲ་སྒྲོགས་
པ། །སྒྲ་དང་ལྡན་པ་རྣམས་ཀྱི་མཆོག །ཡང་དག་བདག་མེད་དེ་
བཞིན་ཉིད། །ཡང་དག་མཐའ་སྟེ་ཡི་གེ་མེད། །སྟོང་ཉིད་སྨྲ་བའི་
ཁྱུ་མཆོག་སྟེ། །ཟབ་ཅིང་རྒྱ་ཆེའི་སྒྲ་སྒྲོག་པ། །ཆོས་ཀྱི་དུང་སྟེ་སྒྲ་
ཆེན་ལྡན། །ཆོས་ཀྱི་གཎྜི་སྒྲ་བོ་ཆེ། །མི་གནས་མྱ་ངན་འདས་པ་
པོ། །ཕྱོགས་བཅུ་ཆོས་ཀྱི་རྔ་བོ་ཆེ། །གཟུགས་མེད་གཟུགས་
བཟང་དམ་པ་སྟེ། །སྣ་ཚོགས་གཟུགས་ཅན་ཡིད་ལས་སྐྱེས། །
གཟུགས་རྣམས་ཐམས་ཅད་སྣང་བའི་དཔལ། །གཟུགས་བརྙན་མ་
ལུས་འཆང་བ་པོ། །ཚུགས་པ་མེད་ཅིང་ཆེ་བར་གྲགས། །ཁམས་
གསུམ་དབང་ཕྱུག་ཆེན་པོ་སྟེ། །འཕགས་ལམ་ཤིན་ཏུ་མཐོ་ལ་གནས།།
དར་བ་ཆེན་པོ་ཆོས་ཀྱི་ཏོག །འཇིག་རྟེན་གསུམ་ན་གཞོན་ལུས་

གཅིག །གནས་བརྟན་རྒན་པོ་སྐྱེ་དགུའི་བདག །སུམ་ཅུ་རྩ་གཉིས་
མཚན་འཆང་བ། །སྡུག་གུ་འཇིག་རྟེན་གསུམ་ན་མཛེས། །འཇིག་
རྟེན་ཤེས་ལེགས་སློབ་དཔོན་ཏེ། །འཇིག་རྟེན་སློབ་དཔོན་འཇིགས་པ་
མེད། །མགོན་སྐྱབས་འཇིག་རྟེན་ཡིད་གཙུགས་པ། །སྐྱབས་དང་
སྐྱོབ་པ་བླ་ན་མེད། །ནམ་མཁའི་མཐའ་ལས་ལོངས་སྤོད་པ། །
ཐམས་ཅད་མཁྱེན་པའི་ཡེ་ཤེས་མཚོ། །མ་རིག་སྒོ་ངའི་སྦུབས་
འབྱེད་པ། །སྲིད་པའི་དྲ་བ་འཇོམས་པ་པོ། །ཉོན་མོངས་མ་ལུས་ཞི་
བྱེད་པ། །འཁོར་བའི་རྒྱ་མཚོའི་ཕ་རོལ་ཕྱིན། །ཡེ་ཤེས་དབང་
བསྐུར་ཅོད་པན་ཅན། །རྫོགས་པའི་སངས་རྒྱས་རྒྱན་དུ་ཐོགས། །
སྡུག་བསྔལ་གསུམ་གྱི་སྡུག་བསྔལ་ཞི། །གསུམ་སེལ་མཐའ་ཡས་
གྲོལ་གསུམ་ཐོབ། །སྒྲིབ་པ་ཀུན་ལས་ངེས་པར་གྲོལ།
ལྟར་མཉམ་པ་ཉིད་ལ་གནས། །ཉོན་མོངས་དྲི་མ་ཀུན་ལས་འདས།
།དུས་གསུམ་དུས་མེད་རྟོགས་པ་པོ། །སེམས་ཅན་ཀུན་གྱི་ཀླུ་
ཆེན་པོ། །ཡོན་ཏན་ཐོད་ཅན་རྣམས་ཀྱི་ཐོད། །ཉོན་མོངས་ཀུན་
ལས་རྣམ་གྲོལ་བ། །ནམ་མཁའི་ལམ་ལ་རབ་གནས་པ། །ཡིད་བཞིན་
ནོར་བུ་ཆེན་པོ་འཆང་། །ཁྱབ་བདག་རིན་ཆེན་ཀུན་གྱི་བདག །དཔག་
བསམ་ཤིང་ཆེན་རྒྱས་པ་སྟེ། །བུམ་པ་བཟང་པོ་ཆེ་བའི་མཆོག །
།མཁའ་

བྱེད་པོ་སེམས་ཅན་ཀུན་དོན་བྱེད། །ཕན་འདོད་སེམས་ཅན་མཉེས་
གཤིན་པ། །བཟང་ངན་ཤེས་ཤིང་དུས་ཤེས་པ། །ཁྱབ་བདག་དམ་
ཤེས་དམ་ཚིག་ལྡན། །དུས་ཤེས་སེམས་ཅན་དབང་པོ་ཤེས། །
རྣམ་གྲོལ་གསུམ་ལ་མཁས་པ་པོ། །ཡོན་ཏན་ལྡན་ཞིང་ཡོན་ཏན་
ཤེས། །ཆོས་ཤེས་བཀྲ་ཤིས་བཀྲ་ཤིས་འབྱུང་། །བཀྲ་ཤིས་ཀུན་གྱི་
བཀྲ་ཤིས་པ། །གྲགས་པའི་བཀྲ་ཤིས་སྙན་གྲགས་དགེ །དབུགས་
འབྱིན་ཆེན་པོ་དགའ་སྟོན་ཆེ། །དགའ་ཆེན་རོལ་མོ་ཆེན་པོ་སྟེ།
བཀུར་སྟི་རིམ་གྲོ་ཕུན་སུམ་ཚོགས། །མཆོག་ཏུ་དགའ་བའི་གྲགས་
བདག་དཔལ། །མཆོག་ལྡན་མཆོག་སྦྱིན་གཙོ་བོ་སྟེ། །སྐྱབས་ཀྱི་
དམ་པ་སྐྱབས་སུ་འོས། །འཇིགས་ཆེན་དགྲ་སྟེ་རབ་ཀྱི་མཆོག
འཇིགས་པ་མ་ལུས་སེལ་བ་པོ། །གཙུག་ཕུད་ཕུད་བུ་ལྕང་ལོ་ཅན།
རལ་པ་མཉྫ་ཅོད་པན་ཐོགས། །གདོང་ལྔ་གཙུག་ཕུད་ལྔ་དང་ལྡན། །
ཟུར་ཕུད་ལྔ་པ་མེ་ཏོག་ཐོད། །མགོ་ཟླུམ་བརྟུལ་ཞུགས་ཆེན་པོ་པ།
ཚངས་པར་སྤྱོད་པ་བརྟུལ་ཞུགས་མཆོག །དཀའ་ཐུབ་མཐར་
ཕྱིན་དཀའ་ཐུབ་ཆེ། །གཙང་གནས་དམ་པ་གོའུ་ཏམ། །བྲམ་ཟེ་
ཚངས་པ་ཚངས་པ་ཤེས། །མྱ་ངན་འདས་པ་ཚངས་པ་ཐོབ། །གྲོལ་
བ་ཐར་པ་རྣམ་གྲོལ་ལུས། །རྣམ་གྲོལ་ཞི་བ་ཞི་བ་ཉིད། །མྱ་ངན་

འདས་ཞི་མྱ་ངན་འདས། །ལེགས་པར་མྱ་ངན་འདས་དང་ཉེ། །བདེ་
སྡུག་སེལ་བ་མཐར་གྱུར་པ། །ཆགས་བྲལ་ལུས་ལས་འདས་པ་
པོ། །ཐུབ་པ་མེད་པ་དཔེ་མེད་པ། །མི་མངོན་མི་སྣང་གསལ་བྱེད་
མིན། །མི་འགྱུར་ཀུན་འགྲོ་ཁྱབ་པ་པོ། །ཕྲ་ཞིང་ཟག་མེད་ས་བོན་
བྲལ། །རྡུལ་མེད་རྡུལ་བྲལ་དྲི་མ་མེད། །ཉེས་པ་སྤངས་པ་སྐྱོན་
མེད་པ། །ཤིན་ཏུ་སད་པ་སད་པའི་བདག །ཀུན་ཤེས་ཀུན་རིག་
དམ་པ་པོ། །རྣམ་པར་ཤེས་པའི་ཆོས་ཉིད་འདས། །ཡེ་ཤེས་
གཉིས་མེད་ཚུལ་འཆང་བ། །རྣམ་པ་རྟོག་མེད་ལྷུན་གྱིས་གྲུབ། །དུས་
གསུམ་སངས་རྒྱས་ལས་བྱེད་པ། །སངས་རྒྱས་ཐོག་མ་ཐ་མ་མེད། །
དང་པོའི་སངས་རྒྱས་རྒྱུ་མེད་པ། །ཡེ་ཤེས་མིག་གཅིག་དྲི་མ་མེད།
ཡེ་ཤེས་ལུས་ཅན་དེ་བཞིན་གཤེགས། །ཚིག་གི་དབང་ཕྱུག་སྨྲ་བ
ཆེ། །སྨྲ་བའི་སྐེས་མཆོག་སྨྲ་བའི་རྒྱལ། །སྨྲ་བའི་དམ་པ་མཆོག་གི་
གནས། །སྨྲ་བའི་སེང་གེ་ཚུགས་པ་མེད། །ཀུན་ཏུ་བལྟ་བས་མཆོག་
ཏུ་དགའ། །གཟི་བརྗིད་འཕྲེང་བ་ལྟ་ན་སྡུག །འོད་བཟང་འབར་བ
དཔལ་གྱི་བེའུ། །ལག་ན་འོད་འབར་སྣང་བ་པོ། །སྨན་པ་ཆེ་
མཆོག་གཙོ་བོ་སྟེ། །ཟུག་རྔུ་འབྱིན་པ་བླ་ན་མེད། ། སྨན་རྣམས་
མ་ལུས་ལྗོན་པའི་ཤིང་། །ནད་དོ་ཅོག་གི་དགྲ་ཆེ་བ། །སྡུག་གུ་

འཇིག་རྟེན་གསུམ་གྱི་མཆོག །དཔལ་ལྡན་རྒྱུ་སྐར་དཀྱིལ་འཁོར་
ཅན། །ཕྱོགས་བཅུ་ནམ་མཁའི་མཐས་གཏུགས་པར། །ཆོས་ཀྱི་
རྒྱལ་མཚན་ལེགས་པར་འཛུགས།། ༈ འགྲོ་ན་གདུགས་གཅིག་
ཡངས་པ་སྟེ། །བྱམས་དང་སྙིང་རྗེའི་དཀྱིལ་འཁོར་ཅན། །དཔལ་
ལྡན་པད་མ་གར་གྱི་བདག །ཁྱབ་བདག་ཆེན་པོ་རིན་ཆེན་གདུགས།།
སངས་རྒྱས་ཀུན་གྱི་གཟི་བརྗིད་ཆེ། །སངས་རྒྱས་ཀུན་གྱི་སྐུ་འཆང་
བ། །སངས་རྒྱས་ཀུན་གྱི་རྣལ་འབྱོར་ཆེ། །སངས་རྒྱས་ཀུན་གྱི་
བསྟན་པ་གཅིག །རྡོ་རྗེ་རིན་ཆེན་དབང་བསྐུར་དཔལ། །རིན་ཆེན་
ཀུན་བདག་དབང་ཕྱུག་སྟེ། །འཇིག་རྟེན་དབང་ཕྱུག་ཀུན་གྱི་བདག
རྡོ་རྗེ་འཆང་བ་ཀུན་གྱི་རྗེ། །སངས་རྒྱས་ཀུན་གྱི་ཐུགས་ཆེ་བ།
སངས་རྒྱས་ཀུན་གྱི་ཐུགས་ལ་གནས། །སངས་རྒྱས་ཀུན་གྱི་
ཆེ་བ། །སངས་རྒྱས་ཀུན་གྱི་གསུང་ཡང་ཡིན། །རྡོ་རྗེ་ཉི་མ་སྣང་བ་
ཆེ། །རྡོ་རྗེ་ཟླ་བ་དྲི་མེད་འོད། །ཆགས་བྲལ་ལ་སོགས་ཆགས་པ་
ཆེ། །ཁ་དོག་སྣ་ཚོགས་འབར་བའི་འོད། །རྡོ་རྗེ་སྐྱིལ་ཀྲུང་རྫོགས་
སངས་རྒྱས། །སངས་རྒྱས་འགྲོ་བའི་ཆོས་འཛིན་པ། །དཔལ་ལྡན་
སངས་རྒྱས་པད་མ་སྐྱེས། །ཀུན་མཁྱེན་ཡེ་ཤེས་མཛོད་འཛིན་པ། །
རྒྱལ་པོ་སྒྱུ་འཕྲུལ་སྣ་ཚོགས་འཆང་། །ཆེ་བ་སངས་རྒྱས་རིག་སྔགས་

;རྒྱལ། །རྡོ་རྗེ་རྣོན་པོ་རལ་གྲི་ཆེ། །ཡི་གེ་མཆོག་སྟེ་རྣམ་པར་དག །
ཐེག་པ་ཆེན་པོ་སྡུག་བསྔལ་གཅོད། །མཚོན་ཆ་ཆེན་པོ་རྡོ་རྗེ་ཆོས། །
རྡོ་རྗེ་ཟབ་མོ་ཛི་ན་ཛིཀ །རྡོ་རྗེ་བློ་གྲོས་དོན་བཞིན་རིག །ཕ་རོལ་
ཕྱིན་པ་ཀུན་རྫོགས་པ། །ས་རྣམས་ཀུན་གྱི་རྒྱན་དང་ལྡན། །རྣམ་
པར་དག་པ་བདག་མེད་ཆོས། །ཡང་དག་ཡེ་ཤེས་ཟླ་འོད་བཟང་། །
བརྩོན་ཆེན་སྒྱུ་འཕྲུལ་དྲ་བ་སྟེ། །རྒྱུད་ཀུན་གྱི་ནི་བདག་པོ་མཆོག །
རྡོ་རྗེ་གདན་ནི་མ་ལུས་ལྡན། །ཡེ་ཤེས་སྐུ་རྣམས་མ་ལུས་འཆང༌།
ཀུན་ཏུ་བཟང་པོ་བློ་གྲོས་བཟང་། །ས་ཡི་སྙིང་པོ་འགྲོ་བ་འཛིན།
སངས་རྒྱས་ཀུན་གྱི་སྙིང་པོ་ཆེ། །སྤྲུལ་པའི་འཁོར་ལོ་སྣ་ཚོགས་
འཆང་། །དངོས་པོ་ཀུན་གྱི་རང་བཞིན་མཆོག །དངོས་པོ་ཀུན་གྱི
རང་བཞིན་འཛིན། །སྐྱེ་མེད་ཆོས་ཏེ་སྣ་ཚོགས་དོན། །ཆོས་ཀུན
ངོ་བོ་ཉིད་འཆང་བ། །ཤེས་རབ་ཆེན་པོ་སྐད་ཅིག་ལ། །ཆོས་ཀུན་
ཁོང་དུ་ཆུད་པ་འཆང་། །ཆོས་ཀུན་མངོན་པར་རྟོགས་པ་སྟེ། །ཐུབ་
པ་བློ་མཆོག་འབྱུང་བའི་མཐའ། །མི་གཡོ་རབ་ཏུ་དང་བའི་བདག །
རྫོགས་པའི་སངས་རྒྱས་བྱང་ཆུབ་འཆང་། །སངས་རྒྱས་ཀུན་གྱིས་
མངོན་སུམ་པ། །ཡེ་ཤེས་མེ་ལྕེ་འོད་རབ་གསལ། །འདོད་པའི་
དོན་གྲུབ་དམ་པ་སྟེ། །ངན་སོང་ཐམས་ཅད་རྣམ་སྦྱོང་བ། །མགོན་
།

པོ་སེམས་ཅན་ཀུན་གྱི་མཆོག །སེམས་ཅན་ཐམས་ཅད་རབ་གྲོལ་
བྱེད། །ཉོན་མོངས་གཡུལ་དུ་གཅིག་དཔའ་བ། །མི་ཤེས་དགྲ་ཡི་
དྲེགས་པ་འཇོམས། །བློ་ལྡན་སྒེག་འཆང་དཔལ་དང་ལྡན།།བརྟན་
པོ་མི་སྡུག་གཟུགས་འཆང་བ། །ལག་པ་བརྒྱ་པོ་ཀུན་བསྐྱོད་ཅིང་། །
གོམ་པའི་སྟབས་ཀྱིས་གར་བྱེད་པ། །དཔལ་ལྡན་ལག་པ་བརྒྱས་
གང་ལ། །ནམ་མཁའ་ཁྱབ་པར་གར་བྱེད་པ། །ས་ཡི་དཀྱིལ་འཁོར་
བཞི་ཡི་ཁྱོན། །རྐང་པ་ཡ་གཅིག་མཐིལ་གྱིས་གནོན། །རྐང་མཐེབ་
སེན་མོའི་ཁྱོན་གྱིས་ཀྱང་། །ཚངས་པའི་ཡུལ་ས་རྩེ་ནས་གནོན། །
དོན་གཅིག་གཉིས་མེད་ཆོས་ཀྱི་དོན། །དམ་པའི་དོན་ནི་འཇིགས་
པ་མེད། །རྣམ་རིག་སྣ་ཚོགས་གཟུགས་དོན་ཅན། །སེམས་དང་
རྣམ་ཤེས་རྒྱུད་དང་ལྡན། །དངོས་དོན་མ་ལུས་རྣམས་ལ་དགའ། །
སྟོང་པ་ཉིད་དགའ་འདོད་ཆགས་བློ། །སྲིད་པའི་འདོད་ཆགས་
སོགས་སྤངས་པ། །སྲིད་གསུམ་དགའ་བ་ཆེན་པོ་སྟེ། །སྤྲིན་དཀར་
དག་པ་བཞིན་དུ་དཀར། །འོད་བཟང་སྟོན་ཀའི་ཟླ་བའི་འོད། །ཉི་མ་
འཆར་ཀའི་དཀྱིལ་ལྟར་མཛེས། །སེན་མོའི་འོད་ནི་ཤས་ཆེར་དམར། །
ཅོད་པན་བཟང་པོ་མཐོན་ཀའི་རྩེ།།སྐྲ་མཆོག་མཐོན་ཀ་ཆེན་པོ་
འཆང༌། །ནོར་བུ་ཆེན་པོ་འོད་ཆགས་དཔལ། །སངས་རྒྱས་སྤྲུལ་

པའི་རྒྱན་དང་ལྡན། །འཇིག་རྟེན་ཁམས་བརྒྱ་ཀུན་བསྐྱོད་པ། །རྫུ་
འཕྲུལ་རྐང་པའི་སྟོབས་ཆེན་ལྡན། །དེ་ཉིད་དྲན་པ་ཆེན་པོ་འཆང་། །
དྲན་པ་བཞི་པོ་ཏིང་འཛིན་རྒྱལ།།བྱང་ཆུབ་ཡན་ལག་མེ་ཏོག་
སྤོས། །དེ་བཞིན་གཤེགས་པའི་ཡོན་ཏན་མཚོ། །ལམ་གྱི་ཡན་
ལག་བརྒྱད་ཚུལ་རིག །ཡང་དག་སངས་རྒྱས་ལམ་རིག་པ། །
སེམས་ཅན་ཀུན་ལ་ཤས་ཆེར་ཆགས། །ནམ་མཁའ་ལྟ་བུར་ཆགས་
པ་མེད། །སེམས་ཅན་ཀུན་གྱི་ཡིད་ལ་འཇུག །སེམས་ཅན་ཀུན་གྱི་
ཡིད་ལྟར་མགྱོགས། །སེམས་ཅན་ཀུན་གྱི་དབང་དོན་ཤེས།།
སེམས་ཅན་ཀུན་གྱི་ཡིད་འཕྲོག་པ། །ཕུང་པོ་ལྔ་དོན་དེ་ཉིད་ཤེས། །
རྣམ་དག་ཕུང་པོ་ལྔ་འཆང་བ།།ངེས་འབྱུང་ཀུན་གྱི་མཐའ་ལ་
གནས། །ངེས་པར་འབྱུང་བ་ཀུན་ལ་མཁས། །ངེས་འབྱུང་ཀུན་གྱི
ལམ་ལ་གནས། །ངེས་པར་འབྱུང་བ་ཀུན་སྟོན་པ། །ཡན་ལག་བཅུ་
གཉིས་སྲིད་རྩ་བཏོན། །དག་པ་རྣམ་པ་བཅུ་གཉིས་འཆང༌། །བདེན་
བཞིའི་ཚུལ་གྱི་རྣམ་པ་ཅན། །ཤེས་པ་བརྒྱད་པོ་རྟོགས་པ་འཆང༌།
བདེན་དོན་རྣམ་པ་བཅུ་གཉིས་ལྡན། །དེ་ཉིད་རྣམ་པ་བཅུ་དྲུག་རིག །
རྣམ་པ་ཉི་ཤུས་བྱང་ཆུབ་པ། །རྣམ་པ་སངས་རྒྱས་ཀུན་རིག་
མཆོག །སངས་རྒྱས་ཀུན་གྱི་སྤྲུལ་པའི་སྐུ། །བྱེ་བ་དཔག་མེད་

འགྱེད་པ་པོ། །སྐད་ཅིག་ཐམས་ཅད་མངོན་པར་རྟོགས།།སེམས་
ཀྱི་སྐད་ཅིག་དོན་ཀུན་རིག །ཐེག་པ་སྣ་ཚོགས་ཐབས་ཚུལ་གྱིས། །
འགྲོ་བའི་དོན་ལ་རྟོགས་པ་པོ། །ཐེག་པ་གསུམ་གྱིས་ངེས་འབྱུང་ལ།
ཐེག་པ་གཅིག་གི་འབྲས་བུར་གནས། །ཉོན་མོངས་ཁམས་རྣམས་
དག་པའི་བདག །ལས་ཀྱི་ཁམས་རྣམས་ཟད་བྱེད་པ།།ཆུ་བོ་རྒྱ་
མཚོ་ཀུན་ལས་བརྒལ། །སྦྱོར་བའི་དགོན་པ་ལས་བྱུང་བ། །ཉོན་
མོངས་ཉེ་བ་ཀུན་ཉོན་མོངས། །བག་ཆགས་བཅས་པ་གཏན་སྤངས་
པ། །སྙིང་རྗེ་ཆེན་པོ་ཤེས་རབ་ཐབས། །དོན་ཡོད་འགྲོ་བའི་དོན་
བྱེད་པ། །འདུ་ཤེས་ཀུན་གྱི་དོན་སྤངས་ཤིང་། །རྣམ་ཤེས་དོན་ནི་
འགོག་པར་བྱེད། །སེམས་ཅན་ཀུན་ཡིད་ཡུལ་དང་ལྡན། །སེམས་
ཅན་ཀུན་གྱི་ཡིད་རིག་པ། །སེམས་ཅན་ཀུན་གྱི་ཡིད་ལ་གནས། །
དེ་དག་སེམས་དང་མཐུན་པར་འཇུག །སེམས་ཅན་ཀུན་ཡིད་
ཚིམ་པར་བྱེད། །སེམས་ཅན་ཀུན་གྱི་ཡིད་དགའ་བ། །གྲུབ་པ་
མཐར་ཕྱིན་འཁྲུལ་པ་མེད། །ནོར་པ་ཐམས་ཅད་རྣམ་པར་སྤངས། །
དོན་གསུམ་ཐེ་ཚོམ་མེད་པའི་བློ། །ཀུན་དོན་ཡོན་ཏན་གསུམ་གྱི་
བདག །ཕུང་པོ་ལྔ་དོན་དུས་གསུམ་དུ། །སྐད་ཅིག་ཐམས་ཅད་བྱེ་
བྲག་བྱེད། །སྐད་ཅིག་གཅིག་གིས་རྫོགས་སངས་རྒྱས། །སངས་

རྒྱས་ཀུན་གྱི་རང་བཞིན་འཆང་། །ལུས་མེད་ལུས་ཏེ་ལུས་ཀྱི་
མཆོག །ལུས་ཀྱི་མཐའ་ནི་རྟོགས་པ་པོ། །གཟུགས་རྣམས་སྣ་
ཚོགས་ཀུན་ཏུ་སྟོན། །ནོར་བུ་ཆེན་པོ་རིན་ཆེན་ཏོག །སངས་
རྒྱས་ཀུན་གྱིས་རྟོགས་བྱ་བ། །སངས་རྒྱས་བྱང་ཆུབ་བླ་ན་མེད། །
གསང་སྔགས་ལས་བྱུང་ཡི་གེ་མེད།།གསང་སྔགས་ཆེན་པོ་
རིགས་གསུམ་པ། །གསང་སྔགས་དོན་ཀུན་སྐྱེད་པ་པོ།།ཐིག་ལེ་
ཆེན་པོ་ཡི་གེ་མེད། །སྟོང་པ་ཆེན་པོ་ཡི་གེ་ལྔ། །ཐིག་ལེ་སྟོང་པ་ཡི་
གེ་བརྒྱ། །རྣམ་པ་ཀུན་ལྡན་རྣམ་པ་མེད། །བཅུ་དྲུག་ཕྱེད་ཕྱེད་ཐིག་
ལེ་ཅན། །ཡན་ལག་མེད་པའི་རྩིས་ལས་འདས། །བསམ་གཏན་བཞི་
པའི་རྩེ་མོ་འཆང་། །བསམ་གཏན་ཡན་ལག་ཀུན་ཤེས་ཤིང་། །
ཏིང་འཛིན་རིག་དང་རྒྱུད་རིག་པ། །ཏིང་འཛིན་ལུས་ཅན་ལུས་ཀྱི་
མཆོག །ལོངས་སྤྱོད་རྫོགས་སྐུ་ཀུན་གྱི་རྒྱལ། །སྤྲུལ་པའི་སྐུ་སྟེ་སྐུ་
ཡི་མཆོག །སངས་རྒྱས་སྤྲུལ་པའི་རྒྱུད་འཆང་བ། །ཕྱོགས་བཅུར་
སྤྲུལ་པ་སྣ་ཚོགས་འགྱེད། །ཇི་བཞིན་འགྲོ་བའི་དོན་བྱེད་པ། །ལྷ་
དང་ལྷ་དབང་ལྷ་ཡི་བླ། །ལྷ་ཡི་བདག་པོ་ལྷ་མིན་བདག །འཆི་མེད་
དབང་པོ་ལྷ་ཡི་བླ། །འཇོམས་བྱེད་འཇོམས་བྱེད་དབང་ཕྱུག་པོ། །
སྲིད་པའི་དགོན་པ་ལས་བརྒལ་བ། །སྟོན་པ་གཅིག་པུ་འགྲོ་བའི་བླ། །

་
འཇིག་རྟེན་ཕྱོགས་བཅུར་རབ་གྲགས་པ། །ཆོས་ཀྱི་སྦྱིན་བདག་
ཆེ་བ་པོ། །བྱམས་པའི་གོ་ཆ་ཆས་པ་སྟེ། །སྙིང་རྗེ་ཡི་ནི་ཡ་ལད་
བགོས། །ཤེས་རབ་རལ་གྲི་མདའ་གཞུ་ཐོགས། །ཉོན་མོངས་མི་
ཤེས་གཡུལ་ངོ་སེལ། །དཔའབོ་བདུད་དགྲ་བདུད་འདུལ་བ།
བཞིའི་འཇིགས་པ་སེལ་བར་བྱེད། །བདུད་ཀྱི་དཔུང་རྣམས་ཕམ་
བྱེད་པ། །རྫོགས་པའི་སངས་རྒྱས་འཇིག་རྟེན་འདྲེན། །མཆོད་
འོས་བསྟོད་འོས་ཕྱག་གི་གནས། །རྟག་ཏུ་རི་མོར་བྱ་བའི་འོས།
འོས་རྗེད་པར་བྱ་བའི་མཆོག །ཕྱག་བྱར་འོས་པ་བླ་མའི་རབ། །
འཇིག་རྟེན་གསུམ་པོ་གོམ་གཅིག་བགྲོད། །མཁའ་ལྟར་མཐའ་མེད་
རྣམ་པར་གནོན། །གསུམ་རིག་གཙང་མ་དག་པ་སྟེ། །མངོན་ཤེས་
དྲུག་ལྡན་རྗེས་དྲན་དྲུག །བྱང་ཆུབ་སེམས་དཔའ་སེམས་དཔའ་ཆེ། །
རྫུ་འཕྲུལ་ཆེན་པོ་འཇིག་རྟེན་འདས། །ཤེས་རབ་ཕ་རོལ་ཕྱིན་པའི་
མཐའ། །ཤེས་རབ་ཀྱིས་ནི་དེ་ཉིད་ཐོབ། །བདག་རིག་གཞན་རིག་
ཐམས་ཅད་པ། །ཀུན་ལ་ཕན་པའི་གང་ཟག་མཆོག །དཔེར་བྱ་
ཀུན་ལས་འདས་པ་སྟེ། །ཤེས་དང་ཤེས་བྱའི་བདག་པོ་མཆོག །
གཙོ་བོ་ཆོས་ཀྱི་སྦྱིན་བདག་སྟེ། །ཕྱག་རྒྱ་བཞི་པོའི་དོན་སྟོན་པ། །
འགྲོ་བའི་བསྙེན་བཀུར་གནས་ཀྱི་མཆོག །ངེས་འབྱུང་གསུམ་པོ་

བགྲོད་རྣམས་ཀྱིས། །དོན་གྱི་དམ་པ་རྣམ་དག་དཔལ། །འཇིག་རྟེན་
གསུམ་ན་སྐལ་བཟང་ཆེ། །དཔལ་ལྡན་འབྱོར་པ་ཀུན་བྱེད་པ། །
འཇམ་དཔལ་དཔལ་དང་ལྡན་པའི་མཆོག །མཆོག་སྦྱིན་རྡོ་རྗེ་
མཆོག་ཁྱོད་འདུད། །ཡང་དག་མཐར་གྱུར་ཁྱོད་ལ་འདུད། །སྟོང་
ཉིད་ལས་བྱུང་ཁྱོད་ལ་འདུད། །སངས་རྒྱས་བྱང་ཆུབ་ཁྱོད་ལ་འདུད། །
སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་ཕྱག་
འཚལ་འདུད། །སངས་རྒྱས་དགྱེས་པ་ཁྱོད་ལ་འདུད། །སངས་
རྒྱས་རོལ་ལ་ཕྱག་འཚལ་འདུད། །སངས་རྒྱས་འཛུམ་པ་ཁྱོད་ལ་
འདུད། །སངས་རྒྱས་བཞད་ལ་ཕྱག་འཚལ་འདུད། །སངས་རྒྱས་
གསུང་ཉིད་ཁྱོད་ལ་འདུད། །སངས་རྒྱས་ཐུགས་ལ་ཕྱག་འཚལ་
འདུད། །མེད་པ་ལས་བྱུང་ཁྱོད་ལ་འདུད། །སངས་རྒྱས་འབྱུང་བ་
ཁྱོད་ལ་འདུད། །ནམ་མཁའ་ལས་བྱུང་ཁྱོད་ལ་འདུད། །ཡེ་ཤེས་
ལས་བྱུང་ཁྱོད་ལ་འདུད། །སྒྱུ་འཕྲུལ་དྲ་བ་ཁྱོད་ལ་འདུད། །སངས་
རྒྱས་རོལ་སྟོན་ཁྱོད་ལ་འདུད། །ཐམས་ཅད་ཐམས་ཅད་ཁྱོད་ལ་
འདུད། །ཡེ་ཤེས་སྐུ་ཉིད་ཁྱོད་ལ་འདུད། །ཨོཾ་སརྦ་དྷམྨ་ཨ་བྷཱ་ཝ་སྭ་
བྷཱ་ཝ་བི་ཤུད་དྷེ་བཛྲ་ཙཀཱཿ ས་ཨཱ་ཨཾ་ཨམྲཔྲ་ཀྲྀ་ཏ་པ་རི་ཤུདྡྷ༔སརྦ་དྷརྨཱ།
ཡ་དུ་ཏ་སརྦ་ཏ་ཐཱ་ག་ཏ་ཛྙ་ན་ཀཱ་ཡ་མཉྫུ་ཤྲཱི་པ་རི་ཤུདྷི་ཏཱ་མུ་པཱ་དཱ་

ཡེ་ཏི། ཨཾ་ཨཱཿ སརྦ་ཏ་ཐཱ་ག་ཏ་ཧཱྃ་ད་ཡ། ཧ་ར་ཧ་ར། ༀ་ཧཱུཾ་ཧྲཱིཿ བྷ་
ག་ཝཱ་ན་ཛྙཱ་ན་མཱུནྟི། ཝཱ་གཱི་ཤྭ་ར། མཧཱ་པཱ་ཙ། སརྦ་དྷརྨཱ་ག་ག་ན་ཨ་
མ་ལ་སུ་པ་རི་ཤུད་དྷ་དྷརྨ་དྷཱ་ཏུ་ཛྙཱ་ན་གརྦྷ་ཨཱཿ དེ་ནས་དཔལ་ལྡན་རྡོ་
རྗེ་འཆང༌། །དགའ་ཞིང་མགུ་ནས་ཐལ་མོ་སྦྱར། །མགོན་པོ་བཅོམ་
ལྡན་དེ་བཞིན་གཤེགས།།རྫོགས་སངས་རྒྱས་ལ་ཕྱག་འཚལ་
ནས། །དེ་ནས་མགོན་པོ་གསང་བའི་བདག །ལག་ན་རྡོ་རྗེ་ཁྲོ་བོའི་
རྒྱལ། །སྣ་ཚོགས་གཞན་དང་ལྷན་ཅིག་ཏུ། །གསང་བསྟོད་ནས་ནི་
ཚིག་འདི་གསོལ། །མགོན་པོ་བདག་ཅག་ཡི་རང་ངོ་། །ལེགས་སོ་
ལེགས་སོ་ལེགས་པར་གསུངས། །རྣམ་གྲོལ་འབྲས་བུ་འཚལ་བ་
ཡི། །འགྲོ་བ་མགོན་མེད་རྣམས་དང་ནི། །བདག་ཅག་ཡང་དག་རྫོགས་
པ་ཡི། །བྱང་ཆུབ་འཐོབ་པའི་དོན་ཆེན་མཛད། །སྒྱུ་འཕྲུལ་དྲ་བའི་
ཚུལ་བསྟན་པ། །འདི་ནི་རྣམ་དག་ལེགས་པའི་ལམ། །ཟབ་ཅིང་
ཡངས་ལ་རྒྱ་ཆེ་སྟེ། །དོན་ཆེན་འགྲོ་བའི་དོན་བྱེད་པ། །སངས་
རྒྱས་རྣམས་ཀྱི་ཡུལ་འདི་ནི། །རྫོགས་པའི་སངས་རྒྱས་ཀུན་གྱིས་
བཤད། །བཅོམ་ལྡན་འདས་འཇམ་དཔལ་ཡེ་ཤེས་སེམས་དཔའི་
དོན་དམ་པའི་མཚན་ཡང་དག་པར་བརྗོད་པ་བཅོམ་ལྡན་འདས་དེ་
བཞིན་གཤེགས་པ་ཤཱཀྱ་ཐུབ་པས་གསུངས་པ་རྫོགས་སོ། །ཞེས་

མོས་གུས་རྩེ་གཅིག་པས་རྒྱུད་ཀྱི་རྒྱལ་པོ་ཆེན་པོ་འ་ན་གསུམ་སོགས་ཅི་ནུས་སུ་
འདོན། སྤྲོ་ན། ཨོཾ་སརྦ་དྷཱརྨཱ་བྷཱ་ཝ་སོགས་ཀྱི་སྔགས་ཅི་རིགས་པར་བཟླ་ཞིང་
ཕན་ཡོན་ཀྱང་འདོན་པར་གསུངས། །གང་ལྟར་ཡང་མཐར། །དངོས་དང་ཡིད་
ལས་འབྱུང་བ་ཡི། །ཀུན་བཟང་མཆོད་པའི་སྤྲིན་རྒྱ་མཚོས། །སྲིད་
པ་མཐར་བྱས་དེ་སྲིད་དུ། །འཇམ་དཔལ་གཞོན་ནུ་མཉེས་གྱུར་ཅིག
ཨོཾ་ཨཱརྻ་མཉྫུ་ཤྲཱིགྷཾནས། ཤཔྟ་པྲ་ཏཱི་ཙྪ་སྭ་ཧཱ་བར་གྱིས་མཆོད། སྲད་
བཅས་རྒྱལ་བ་ཐམས་ཅད་ཀྱི། །ཡེ་ཤེས་ཕུང་པོ་གཅིག་བསྡུས་པ།
སྲིད་ཞི་ཀུན་གྱི་དཔལ་གྱུར་པའི། །འཇམ་པའི་དབྱངས་ལ་ཕྱག་
འཚལ་ལོ། །མགོན་པོ་ཁྱོད་ཀྱི་རྡོ་རྗེའི་མཚན། །ཡང་དག་བརྗོད་
པས་རབ་བསྔགས་བདག །དེང་ནས་བྱང་ཆུབ་སྙིང་པོའི་བར། །
དགྱེས་བཞིན་རྗེས་སུ་གཟུང་བར་མཛོད། །གནས་སྐབས་ཚུལ་
གནས་ཐོས་བསམ་དང་། །སྒོམ་པའི་བློ་གྲོས་རབ་རྒྱས་ཤིང་། །འཆད་
རྩོད་རྩོམ་ལ་མཚུངས་མེད་པའི། །སྨྲ་བའི་ཉི་མར་བྱིན་གྱི་རློབས།
མཐར་ཐུག་ཤེས་དང་ཤེས་བྱ་ཀུན། །མི་ཕྱེད་ཡེ་ཤེས་སྐུ་ཐོབ་ནས། །
འགྲོ་རྣམས་འཇམ་དཔལ་གཞོན་ནུ་ཡི། །གོ་འཕང་མཆོག་ལ་འགོད་
གྱུར་ཅིག །ཅེས་གསོལ་བ་གདབ། གཟོད་ནས་སྤྲོད་བྲལ་འཇམ་པའི་
དཔལ། །རྟེན་འབྱུང་སྒྱུ་མའི་ངང་ཚུལ་གྱིས། །སྣང་ཆར་ཤར་བའི་

ཡེ་ཤེས་པ། །རང་བཞིན་ཆོས་ཀྱི་དབྱིངས་སུ་གཤེགས།
བསྒྲུབས་པ་ལས་བྱུང་བ་ཡི། །དགེ་བ་བདག་གིས་གང་ཐོབ་པ། །
དེ་ནི་སྐྱེ་བོ་ཐམས་ཅད་ཀྱིས། །བདེ་གཤེགས་ཤེས་རབ་ཐོབ་པར་
ཤོག།གང་ཚེ་ལྟ་བར་འདོད་པའམ། ཅུང་ཟད་དྲི་བར་འདོད་ན
ཡང༌།མགོན་པོ་འཇམ་དབྱངས་ཁྱེད་ཉིད་ནི། །གེགས་མེད་པ་
ཡང་མཐོང་བར་ཤོག །ཕྱོགས་བཅུའི་ནམ་མཁའི་མཐར་གཏུགས་
པའི། །སེམས་ཅན་ཀུན་དོན་སྒྲུབ་བྱའི་ཕྱིར། །ཇི་ལྟར་འཇམས་
དབྱངས་སྤོད་མཛད་པ། །བདག་སོགས་སྤོད་པའང་དེ་འདྲར་ཤོག །
བརྩེ་ལྡན་ཁྱོད་ཀྱི་མཁྱེན་རབ་འོད་ཟེར་གྱིས། །བདག་བློའི་གཏི་མུག་
མུན་པ་རབ་གསལ་ནས། །བཀའ་དང་བསྟན་བཅོས་གཞུང་
ལུགས་རྟོགས་པ་ཡི།།བློ་གྲོས་སྤོབས་པའི་སྣང་བ་སྩལ་དུ་གསོལ། །
ཅེས་སོགས་བསྔོ་སྨོན་ཅི་རིགས་པས་མཐའ་བརྒྱན་པར་བྱའོ།།

ཨོཾ་སྭ་སྟི། ཕྱོགས་དུས་ཀུན་ཁྱབ་སྐྱབས་གསུམ་བཀའ་སྡོད་
བཅས། །ཉོན་མོངས་འགྲོ་ལ་མཁྱེན་བརྩེས་རབ་དགོངས་ནས། །
དཔག་མེད་ཞིང་ནས་ཐོགས་མེད་རྫུ་འཕྲུལ་གྱིས། །འདིར་གཤེགས་
མཆོད་སྤྲིན་རྒྱ་མཚོའི་དབུས་བཞུགས་གསོལ། །ལག་མཐིལ་ལྟར་
སྙམས་རིན་ཆེན་གྱིས་སྤྲས་པ། །ལྗོན་ཤིང་ཆུམཚོས་བརྒྱས་པའི་
ས་གཞིའི་དབུས། །རིན་ཆེན་ལས་གྲུབ་གྲུ་བཞི་སྒོ་བཞི་པ། །པད་
མ་ཉི་ཟླས་བརྒྱན་པའི་གདན་སྟེངས་སུ། །ཐུགས་རྗེས་རྩོད་པའི་དུས་
ཀྱི་གདུལ་བྱ་རྣམས། །རྣམ་གྲོལ་ལམ་ལ་འགོད་མཛད་འགྲོ་བའི་
མགོན། ། ཐུབ་པ་མཆོག་དང་གནས་བརྟན་ཆེན་པོ་རྣམས། །འཁོར་
དང་བཅས་པ་གནས་འདིར་གཤེགས་སུ་གསོལ། །ཕྱོགས་བཅུའི་
རྒྱལ་བ་སྲས་བཅས་ཐམས་ཅད་དང༌། །ཤེས་རབ་མེ་འབར་ཉོན
མོངས་མཚོ་སྐེམས་ཤིང༌། །རྣམ་གྲོལ་བསོད་ནམས་ཞིང་དུ་བཀའ་
བསྟོད་པའི། །ཕྱོགས་བཅུའི་ཉན་ཐོས་དགེ་འདུན་བཞུགས་སོ་འཚལ།།
ཡོན་སྦྱོར་མཆོད་པའི་གནས་སུ་སྤྱན་འདྲེན་གྱི། །འགྲོ་བའི་དོན་

ཕྱིར་མཆོད་ཀྱིས་གཤེགས་སུ་གསོལ། །འགྲོ་བའི་མགོན་པོ་ཤཱཀྱ་
སེང་གེ་ཡིས། །སངས་རྒྱས་བསྟན་པ་གང་གི་ཕྱག་ཏུ་བཞག
གསུང་རབ་རིན་ཆེན་སྒྲོམ་གྱི་ཁ་འབྱེད་པའི། །ཆོས་སྐྱོང་དགྲ་བཅོམ་
ཆེན་པོ་བཞུགས་སོ་འཚལ། །དམ་ཆོས་སྤེལ་བའི་སླད་དུ་སྤྱན་འདྲེན་
གྱི། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ།
པའི་བཀའ་བསྒོས་བསྟན་པའི་རྒྱལ་མཚན་འཛིན།།ཡན་ལག་འབྱུང་
དང་མི་ཕམ་ནགས་ན་གནས། །དུས་ལྡན་རྡོ་རྗེ་མོ་བུ་བཟང་པོ་དང༌།
གསེར་བེའུ་བྷ་ར་དྷཱ་ཛ་གསེར་ཅན་དང༌། །འཕགས་པ་བ་ཀུ་ལ་དང་
སྒྲ་གཅན་འཛིན། །ལམ་ཕྲན་བྷ་ར་དྷཱ་ཛ་བསོད་སྙོམས་ལེན། །ཐུབ་
ལམ་བརྟན་ཀླུའི་སྡེ་སྦེད་བྱེད་མི་ཕྱེད་པ། །འཁོར་དང་བཅས་པ་
གནས་འདིར་གཤེགས་སུ་གསོལ། །སྤངས་དང་ཡེ་ཤེས་ཕུན་ཚོགས་
སངས་རྒྱས་ཀྱང་། །གདུལ་བྱའི་དབང་གིས་ཉན་ཐོས་ཚུལ་འཛིན་
པ། །ཁྱད་པར་ཅན་གྱི་འཕྲིན་ལས་ཆོས་སྐྱོང་བའི། །གནས་བརྟན་
བཅུ་དྲུག་འདིར་བྱོན་གདན་ལ་བཞུགས། །བདེ་གཤེགས་བཀའ་
ལུང་གཙོར་མཛད་བསྟན་པ་བསྲུང༌། །རང་དོན་དོར་ནས་འཁོར་
བའི་ནགས་ཚལ་དུ། །གཞན་དོན་ལྷུར་མཛད་གནས་བརྟན་བཅུ་དྲུག་
པོ། །དམ་བཅས་ཐུགས་རྗེའི་དབང་གིས་གནས་འདིར་གཤེགས། །

3
On
དགེ་བསྙེན་སྐྱབས་གསོལ་བདེན་པའི་ཚིག་ཉན་པ། །དཀོན་མཆོག་
གསུམ་གྱི་ཞབས་འབྲིང་མཆིས་སོ་འཚལ། །བསོད་ནམས་རིན་
ཆེན་གླིང་དུ་སྤྱན་འདྲེན་གྱི། །འགྲོ་བའི་དོན་ཕྱིར་མཆོད་ཀྱིས་
གཤེགས་སུ་གསོལ། །མཚུངས་མེད་བལྟ་བས་མི་ངོམས་ཤིང་།
གསེར་གྱི་མདོག་ཅན་མཛེས་པའི་སྐུ། །ཞལ་གཅིག་ཕྱག་གཉིས་
སྐྱིལ་ཀྲུང་བཞུགས། །ས་གནོན་མཉམ་གཞག་མཛད་ཕྱག་འཚལ། །
བསྟན་པ་རྒྱས་པར་བྱིན་གྱིས་རློབས། །གངས་རི་ཆེན་པོ་ཏི་སེ་ལ།
འཕགས་པའི་གནས་བརྟན་ཡན་ལག་འབྱུང་། །དགྲ་བཅོམ་སྟོང་དང་
སུམ་བརྒྱས་བསྐོར། །སྤོས་ཕོར་རྔ་ཡབ་འཛིན་ཕྱག་འཚལ།།བསྟན་
པ་རྒྱས་པར་བྱིན་གྱིས་རློབས། །དྲང་སྲོང་རི་ཡི་ཤེལ་ནགས་ན། །
འཕགས་པ་གནས་བརྟན་མ་ཕམ་པ། །དགྲ་བཅོམ་བརྒྱ་ཕྲག་གཅིག་
གིས་བསྐོར། །ཕྱག་གཉིས་མཉམ་གཞག་མཛད་ཕྱག་འཚལ། །
བསྟན་པ་རྒྱས་པར་བྱིན་གྱིས་རློབས། །ལོ་མ་བདུན་པའི་རི་ཕུག་
ན། །འཕགས་པ་གནས་བརྟན་ནགས་ན་གནས། །དགྲ་བཅོམ་སྟོང་
དང་བཞི་བརྒྱས་བསྐོར། །སྡིགས་མཛུབ་རྔ་ཡབ་འཛིན་ཕྱག་འཚལ།།
བསྟན་པ་རྒྱས་པར་བྱིན་གྱིས་རློབས། །འཛམ་བུ་གླིང་གི་ཟངས་
གླིང་ན། །འཕགས་པ་གནས་བརྟན་དུས་ལྡན་ནི། །དགྲ་བཅོམ་སྟོང་

དང་ཆིག་བརྒྱས་བསྐོར། །གསེར་གྱི་རྣ་སྐོར་འཛིན་ཕྱག་འཚལ།
བསྟན་པ་རྒྱས་པར་བྱིན་གྱིས་རློབས། །སིང་གྷ་ལ་ཡི་གླིང་ན་ནི། །
གནས་བརྟན་རྡོ་རྗེ་མོ་ཡི་བུ། །དགྲ་བཅོམ་ཆེན་པོ་སྟོང་གིས་བསྐོར།།
སྡིགས་མཛུབ་རྔ་ཡབ་འཛིན་ཕྱག་འཚལ།།བསྟན་པ་རྒྱས་པར་
བྱིན་གྱིས་རློབས། །ཆུ་བོ་ཡ་མུ་ནའི་གླིང་ན། །འཕགས་པ་གནས་
བརྟན་བཟང་པོ་ནི། །དགྲ་བཅོམ་སྟོང་དང་ཉིས་བརྒྱས་བསྐོར། །
ཆོས་འཆད་མཉམ་བཞག་མཛད་ཕྱག་འཚལ། །བསྟན་པ་རྒྱས་པར་
བྱིན་གྱིས་རློབས། །གནས་མཆོག་ཁ་ཆེའི་ཡུལ་ན་ནི། །འཕགས་
པ་གནས་བརྟན་གསེར་བེའུ། །དགྲ་བཅོམ་ཆེན་པོ་ལྔ་བརྒྱས་བསྐོར། །
རིན་ཆེན་ཞགས་པ་འཛིན་ཕྱག་འཚལ། །བསྟན་པ་རྒྱས་པར་བྱིན་
གྱིས་རློབས། །ནུབ་ཀྱི་བ་གླང་སྤྱོད་ན་ནི། །བྷ་ར་དྷྭ་ཛ་གསེར་ཅན་
ལ། །དགྲ་བཅོམ་ཆེན་པོ་བདུན་བརྒྱས་བསྐོར། །ཕྱག་གཉིས་མཉམ་
བཞག་མཛད་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །
བྱང་གི་སྒྲ་མི་སྙན་ན་ནི། །གནས་བརྟན་ཆེན་པོ་བ་ཀུ་ལ། །ཕྱག་
གཉིས་ནེའུ་ལེ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་
རློབས། །པྲི་ཡཾ་ཀུ་ཡི་གླིང་ན་ནི། །འཕགས་པ་གནས་བརྟན་སྒྲ་
གཅན་འཛིན། །དགྲ་བཅོམ་སྟོང་དང་ཆིག་བརྒྱས་བསྐོར། །རིན་

ཆེན་པྲོག་ཞུ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་
རློབས། །བྱ་རྒོད་ཕུང་པོའི་རི་བོ་ལ། །འཕགས་པ་གནས་བརྟན་
ལམ་ཕྲན་བརྟན། །དགྲ་བཅོམ་སྟོང་དང་དྲུག་བརྒྱས་བསྐོར། །ཕྱག་
གཉིས་མཉམ་གཞག་མཛད་ཕྱག་འཚལ། །བསྟན་པ་རྒྱས་པར་
བྱིན་གྱིས་རློབས། །ཤར་གྱི་ལུས་འཕགས་གླིང་ན་ནི། །བྷ་ར་དྷུ་
ཛ་བསོད་སྙོམས་ལེན། །དགྲ་བཅོམ་ཆེན་པོ་སྟོང་གིས་བསྐོར། །གླེགས་
བམ་ལྷུང་བཟེད་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་
རློབས། །ལྷ་གནས་སུམ་ཅུ་རྩ་གསུམ་ན། །འཕགས་པ་གནས་
བརྟན་ལམ་བསྟན་ནི། །དགྲ་བཅོམ་ཆེན་པོ་དགུ་བརྒྱས་བསྐོར། །
གླེགས་བམ་ཆོས་འཆད་མཛད་ཕྱག་འཚལ། །བསྟན་པ་རྒྱས་པར་
བྱིན་གྱིས་རློབས། །རི་ཡི་རྒྱལ་པོ་ངོས་ཡངས་ལ། །འཕགས་པ་
གནས་བརྟན་ཀླུ་ཡི་སྡེ། །དགྲ་བཅོམ་སྟོང་དང་ཉིས་བརྒྱས་བསྐོར། །
བུམ་པ་འཁར་གསིལ་འཛིན་ཕྱག་འཚལ། །བསྟན་པ་རྒྱས་པར་
བྱིན་གྱིས་རློབས། །རི་ཡི་རྒྱལ་པོ་བི་ཧུ་ལར། །འཕགས་པ་གནས་
བརྟན་སྦེད་བྱེད་ནི། །དགྲ་བཅོམ་སྟོང་དང་བཞི་བརྒྱས་བསྐོར། །ཕྱག་
གཉིས་གླེགས་བམ་འཛིན་ཕྱག་འཚལ། །བསྟན་པ་རྒྱས་པར་བྱིན་
གྱིས་རློབས། །གངས་ཅན་རི་ཡི་རྒྱལ་པོ་ལ། །འཕགས་པ་གནས་

བརྟན་མི་ཕྱེད་པ། །དགྲ་བཅོམ་ཆེན་པོ་སྟོང་གིས་བསྐོར། །བྱང་ཆུབ་
མཆོད་རྟེན་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་
རློབས། །འཕགས་པ་དགེ་བསྙེན་དྷརྨཱ་ཏ། །རལ་པའི་ཐོད་བཅིངས་
གླེགས་བམ་ཁུར། །སྣང་བ་མཐའ་ཡས་མདུན་ན་བཞུགས། །རྔ་
ཡབ་བུམ་པ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་
རློབས། ཡུལ་འཁོར་སྲུང་དང་འཕགས་སྐྱེས་པོ། མིག་མི་བཟང་
དང་རྣམས་ཐོས་སྲས། རང་རང་འཁོར་འདུས་སྒོ་བཞི་སྲུང་། རྒྱལ་
ཆེན་བཞི་ལ་ཕྱག་འཚལ་ལོ། །བསྟན་པ་རྒྱས་པར་བྱིན་གྱིས་རློབས།།
སངས་རྒྱས་སྤྲུལ་པ་དགྲ་བཅོམ་འཕགས་པའི་ཚོགས།།འགྲོ་
བའི་དོན་དུ་བསྟན་པ་སྐྱོང་མཛད་པ། །དཀོན་མཆོག་གསུམ་དངོས་
གནས་བརྟན་བཅུ་དྲུག་གིས། །བསྟན་པ་ཡུན་རིང་གནས་པར་
བྱིན་གྱིས་རློབས། །ཐུགས་རྗེའི་བདག་ཉིད་གནས་བརྟན་བཅུ་
དྲུག་པོ། །འཁོར་ཚོགས་སྲིད་མཚོ་ལས་བརྒལ་ཉོན་མོངས་མེད། །
ཁྲི་དང་དྲུག་སྟོང་བཞི་བརྒྱའི་ཚོགས་རྣམས་ཀྱིས། །བསྟན་པ་ཡུན་
རིང་གནས་པར་བྱིན་གྱིས་རློབས། །སེམས་ཅན་ཀུན་གྱི་གསོས་
གྱུར་དགྲ་བཅོམ་པ། །རིག་དང་ཞབས་ལྡན་སྐྱེ་རྒུའི་སྦྱིན་གནས་
མཆོག །འཕགས་པའི་གང་ཟག་ཆེན་པོ་ཁྱེད་རྣམས་ཀྱིས། །བསྟན་

པ་ཡུན་རིང་གནས་པར་བྱིན་གྱིས་རློབས། །བདག་གཞན་དགེ་
བའི་རྩ་བ་འདི་ཡི་མཐུས། །ཕན་བདེའི་འབྱུང་གནས་བསྟན་པ་འཕེལ་
གྱུར་ཅིག །སྡུག་བསྔལ་ཀུན་འབྱུང་མ་ལུས་རབ་སྤངས་ནས།།སྲིད་
པའི་རྒྱ་མཚོ་མྱུར་དུ་སྐེམ་པར་ཤོག །བསོད་ནམས་རྒྱ་མཚོ་ཡོངས་སུ་
རྫོགས་གྱུར་ཅིག །ཡེ་ཤེས་རྒྱ་མཚོ་རྣམ་པར་དག་གྱུར་ཏེ།སྨོན་
ལམ་རྒྱ་མཚོ་མ་ལུས་ཡོངས་རྫོགས་ནས། །ལུས་ཅན་ཀུན་ལ་ཁྱད་
པར་འཕགས་པར་ཤོག །ཚོགས་གཉིས་མཐར་ཕྱིན་དུས་གསུམ་
རྒྱལ་བ་ཡི། །འཕྲིན་ལས་བསྒྲབ་ཅིང་ཡོན་ཏན་རྣམ་དབྱེ་མེད། །
སྐལ་པ་མཉམ་པའི་གདུལ་བྱ་སྨིན་མཛད་པའི། །མཉམ་མེད་བླ་མ་
མཆོག་གི་བཀྲ་ཤིས་ཤོག །དུས་གསུམ་རྒྱལ་བ་རྒྱལ་སྲས་ཐུགས་
རྗེ་ཡིས། །ཉན་ཐོས་ཚུལ་བཟུང་འཁོར་བ་ཇི་སྲིད་པར། །བསྟན་པ་
སྐྱོང་ཞིང་འགྲོ་བའི་དོན་མཛད་པའི། །གནས་བརྟན་ཆེན་པོ་རྣམས་
ཀྱི་བཀྲ་ཤིས་ཤོག །ཟབ་ཅིང་རྒྱ་ཆེན་གཟིགས་པ་པོ། །ཡུལ་འཁོར་
བསྲུངས་དང་འཕགས་སྐྱེས་པོ། །མིག་མི་བཟང་དང་རྣམ་ཐོས་
སྲས། །རྒྱལ་ཆེན་བཞི་ཡི་བཀྲ་ཤིས་ཤོག །ཐུབ་དབང་གནས་བརྟན་
བཅུ་དྲུག་འཁོར་བཅས་ལ། །གསོལ་བ་བཏབ་པས་ཕན་བདེ་ཀུན་
སྩོལ་ནས། །རྒྱལ་བའི་བསྟན་པ་ཡུན་རིང་གནས་པ་དང༌། །ཕྱོགས་

དུས་ཀུན་ན་དར་ཞིང་རྒྱས་པར་ཤོག །ཕན་བདེ་འབྱུང་བའི་གནས་
གཅིག་པོ། །བསྟན་པ་ཡུན་རིང་གནས་པ་དང༌། །བསྟན་འཛིན་
སྐྱེས་བུ་དམ་པ་རྣམས། །སྐུ་ཚེའི་རྒྱལ་མཚན་བརྟན་གྱུར་ཅིག །
སྟོན་པ་འཇིག་རྟེན་ཁམས་སུ་བྱོན་པ་དང༌། །བསྟན་པ་ཉི་འོད་བཞིན་
དུ་གསལ་བ་དང༌། །བསྟན་འཛིན་བུ་སློབ་ཆོས་སྤྱོད་འཕེལ་བ་ཡི།
བསྟན་པ་ཡུན་རིང་གནས་པའི་བཀྲ་ཤིས་ཤོག །
རྒྱན་དྲུག་མཆོག་གཉིས་ཀྱི་བསྟོད་པ་
གཞུང་ལུགས་མ།
༈ ཞི་བ་གདོངས་ཞི་མིག་སྟོང་ལྡན་པ་དང་། །དཔལ་མོའི་དཔལ་དང་
ཀླུ་དབང་སྟོབས་ལྡན་སོགས། །འཇིག་རྟེན་མཆོད་འོས་རྣམས་ཀྱིས་
གུས་མཆོད་པ། །ཐུབ་དབང་ཞབས་ཀྱི་པདྨོར་རྟག་ཏུ་འདུད། །
གཞུང་ལུགས་མི་འདྲའི་ཆུ་བོ་བརྒྱ་འབྱེད་ཅིང། །རིག་ཚོགས་
སྤོབས་པའི་རྦ་རླབ་སྟོང་འཕྲོ་བ། །ཡོན་ཏན་རིན་ཆེན་ཁྲི་ཕྲག་གིས་
བརྒྱན་པའི། །ཀླུ་སྒྲུབ་ཀླུ་ཡི་དབང་པོ་ལ་ཕྱག་འཚལ། །བསོད་ནམས་
དམ་པའི་པད་རྫིང་གིས་བསྐྲུན་ཞིང༌། །སྨོན་ལམ་དག་པའི་ཆུ་སྐྱེས་

!ལས་འཁྲུངས་ཏེ། །སྲིད་དང་ཞི་བའི་དཔལ་འབྱོར་གྱིས་འཕགས་
པའི། །ལྷ་མཆོག་རྣམས་ཀྱི་བླ་མར་གྱུར་ལ་འདུད། །གང་ཞིག་ཐོག་
དང་ཐོགས་བྱའི་ཆོས་རྣམས་ཀུན། །འོད་གསལ་ཆེན་པོའི་ངང་དུ་
ཆུད་པས་ན། །གཟིགས་པ་སྒྲིབ་མེད་བརྩེ་བས་ཀུན་ཆགས་པའི། །
ཇི་བཞིན་སྣང་མཛད་སྨྲ་བའི་ཉི་མར་འདུད། །མང་དུ་སྦྱངས་པས་
མཁྱེན་པའི་དཀྱིལ་འཁོར་རྒྱས། །སྤོབས་པས་ཤེས་བྱའི་མཁའ་
ལ་ཐོགས་མེད་རྒྱུ། །རིག་པའི་ཟེར་གྱིས་གཞན་གཞུང་ཚང་ཚིང་
བསྲེགས། །དབྱིག་གཉེན་ཆོས་ཀྱི་ཉི་མ་ལ་ཕྱག་འཚལ། །ཡོན་ཏན
ལུས་རྫོགས་སྤོབས་པའི་སྟོབས་ཀྱི་བརྩན། །རྣམ་དཔྱོད་རྩལ་ལྡན་
རིགས་པའི་མཆེ་བ་ཅན། །རྒོལ་བ་འདམ་བུའི་གྲོང་བཞིན་རྩད་ནས་
འཇོམས། །བསྟན་པའི་ཁུར་ཁྱེར་ཕྱོགས་གླང་ཞབས་ལ་འདུད། །
ལུགས་བཟང་རི་བོའི་སྤོ་ལ་གནས་བཅས་ཞིང༌། །བློ་གྲོས་ལུས་
རྒྱས་རིགས་པའི་མཆེ་སྡེར་ཅན། །རྒོལ་བ་གླང་པོའི་སྤོབས་པའི་
ཀླད་འགེམས་པ། །ཆོས་ཀྱི་གྲགས་པ་འཇིགས་མེད་སེང་གེ་རྒྱལ། །
རིང་དུ་སྦྱངས་པས་ཤེས་བྱ་ཀུན་མཁྱེན་ཅིང་། །བརྩོན་པས་སྒྲུབ་
པས་ཟབ་མོའི་དངོས་གྲུབ་བརྙེད། །མཐུ་དང་ནུས་པས་མུ་སྟེགས་
བདུད་ལས་རྒྱལ། །འཇིགས་མེད་དཔལ་ལྡན་ཆོས་སྐྱོངས་ཞབས་

ལ་འདུད། །འདུལ་བ་རྒྱ་མཚོའི་ཚོགས་ལ་དབང་འབྱོར་ཞིང་། །དུལ་
བའི་ཡོན་ཏན་དཔལ་གྱི་གཟི་ཆེ་བས། །འཆལ་ཚུལ་སྨགས་རུམ་
གསལ་བའི་འོད་མཛད་པ། །ལྷ་ཡི་ཚོགས་ཀྱི་བཏུད་པ་དེ་ལ་འདུད།།
ཁྱོད་ཐུགས་བསྐལ་པ་དུ་མར་རབ་སྦྱངས་པས། །ཤེས་བྱ་མ་ལུས་
ཇི་བཞིན་ཡོངས་སུ་མཁྱེན། །སྐད་གཉིས་སྨྲ་བས་གངས་ཅན་གསལ་
མཛད་པ། ། རིན་ཆེན་བཟང་པོའི་ཞབས་ལ་ཕྱག་འཚལ་ལོ། །
རྒྱན་དྲུག་མཆོག་གཉིས་ཀྱི་བསྟོད་པ་མཁའ་མཉམ་མ།
༈ མཁའ་མཉམ་འགྲོ་ལ་ཐུགས་རྗེས་རབ་དགོངས་ནས། །གྲངས་
མེད་གསུམ་དུ་ཚོགས་གཉིས་རབ་རྫོགས་ཏེ། །སྟོང་གསུམ་མི་མཇེད་
ཞིང་གི་དཔལ་གྱུར་པ། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་
ལོ། །ཤེས་རབ་ཆེན་པོས་དེ་ཉིད་ལེགས་རྟོགས་ནས། །བརྩོན་པ་
ཆེན་པོས་གོ་འཕང་མཆོག་བརྙེས་ཏེ། བསྟན་པ་འདི་ལ་སྟོན་པ་གཉིས་
པར་གྲགས། །འཕགས་མཆོག་ཀླུ་སྒྲུབ་ཞབས་ལ་ཕྱག་འཚལ་ལོ། །
དེ་སྲས་ཐུ་བོ་དགེ་ལེགས་དཔལ་ཡོན་ཅན། །ལོག་སྨྲ་ཚར་གཅད་
སྐལ་ལྡན་རྗེས་བཟུང་ནས། །ཐར་འདོད་རྣམས་ལ་ཐར་པའི་ལམ་

}
སྟོན་པ། །ཨརྱ་དེ་ཝའི་ཞབས་ལ་ཕྱག་འཚལ་ལོ། །མཁྱེན་པའི་དཀྱིལ་
འཁོར་ལེགས་བཤད་འོད་སྟོང་ཅན། །རབ་འབྱམས་ཤེས་བྱའི་མཁའ་
ལ་རབ་འཕགས་ཤིང་། །བདེ་གཤེགས་གསུང་རབ་ཉིན་མོར་བྱེད་
པའི་དཔལ། །འཕགས་པ་ཐོགས་མེད་ཞབས་ལ་ཕྱག་འཚལ་ལོ། །
དགུ་བཅུ་གོ་དགུ་འབུམ་སྡེའི་གཞུང་རྣམས་ཀྱིས།།གང་གི་བློ་གྲོས་
མགུལ་བ་རབ་བརྒྱན་ཅིང་། །འཛམ་གླིང་འདི་ན་ཀུན་མཁྱེན་གཉིས་
པར་གྲགས། །མཁས་མཆོག་དབྱིག་གཉེན་ཞབས་ལ་ཕྱག་འཚལ་
ལོ། །ཕུལ་དུ་བྱུང་བའི་བློ་གྲོས་སྟོབས་ཀྱིས་བཙུན། །རྨད་དུ་བྱུང་
བའི་ཡོན་ཏན་ཁུར་གྱིས་བརྗིད། །ལོག་སྨྲ་འདམ་བུའི་ཚལ་རབ་
འཇོམས་མཛད་པའི། །ཕྱོགས་ཀྱི་གླང་པོའི་ཞབས་ལ་ཕྱག་འཚལ་
ལོ། །ཆོས་ཀྱི་རིགས་པས་ཆོས་མིན་ཕམ་མཛད་ཅིང༌། །གྲགས་
པའི་སྒྲ་ཆེན་འཇིག་རྟེན་གསུམ་ན་གྲགས། །སྨྲ་ངན་མུན་འཇོམས་
སྨྲ་བའི་ཉི་མ་མཆོག །ཆོས་ཀྱི་གྲགས་པའི་ཞབས་ལ་ཕྱག་འཚལ་
ལོ། །ཚུལ་ཁྲིམས་རྒྱ་མཚོའི་དབུས་སུ་གནས་བཅས་ཤིང་། །འབུམ་
ཕྲག་འདུལ་བའི་གཞུང་གི་གདེངས་ཀས་མཛེས། །རྣམ་གྲོལ་ཐར་
པའི་ནོར་བུས་གཙུག་ན་འཛིན་། །མཆོག་གཉིས་ཀླུ་ཡི་དབང་པོ་
ལ་ཕྱག་འཚལ། །ཐུབ་པའི་བསྟན་ལ་ཤིང་རྟའི་སྲོལ་བཏོད་ནས། །

སྐྱེ་རྒུ་རྣམས་ལ་ལེགས་པའི་ལམ་སྟོན་པ། །འཛམ་གླིང་མཛེས་བྱེད་
རྒྱན་དྲུག་མཆོག་གཉིས་ལ། རྟག་ཏུ་གུས་པའི་ཡིད་ཀྱིས་ཕྱག་འཚལ་
ལོ། །
མཁན་སློབ་ཆོས་གསུམ་གྱི་བསྟོད་པ།
༈ ཟ་ཧོར་རྒྱལ་པོའི་རིགས་སུ་སྐུ་འཁྲུངས་ཤིང་། །ཐམས་ཅད་ཡོད་
སྨྲའི་སྡེ་ལས་རབ་ཏུ་བྱུང༌། །ཉེས་ལྟུང་དྲི་མས་མ་གོས་བཙུན་པའི་
མཆོག །བོ་དྷི་ས་ཏྭའི་ཞབས་ལ་ཕྱག་འཚལ་ལོ། །སྡོམ་བཙོན་དམ་
པ་དཔལ་ལྡན་ཞི་བ་འཚོ། །བརྟུལ་ཞུགས་གྲུབ་པ་པདྨ་འབྱུང་གནས་
དཔལ། །བློ་གསལ་དབང་པོ་པདྨའི་ངང་ཚུལ་སོགས། །སྙིགས་མའི་
དུས་ཀྱི་རྒྱལ་བ་གཉིས་པ་ཡིན། །བདེ་བར་གཤེགས་པའི་རིང་ལུགས་
བླ་ན་མེད། །ཞུ་ཆེན་སྒྱུར་བྱེད་མཆན་བུའི་གནས་འདུག་པ། །སྐད་
གཉིས་སྨྲ་བ་བློ་གྲོས་གསལ་ལྡན་པ། །དེ་དག་བདག་ཅག་རྣམས་ཀྱི་
མིག་ཏུ་གྱུར། །མི་ཡི་བདག་པོ་ཆོས་བཞིན་ས་སྐྱོང་བ། །རྣམ་དཔྱོད་
བློ་ཅན་དེས་པས་འགྲོ་བ་འདུལ། །དཔའ་མཛངས་བློན་པོའི་ཚོགས་
ཀྱིས་ཡོངས་བསྐོར་བ། །ཆོས་རྒྱལ་མེས་དབོན་རྣམས་ལ་ཕྱག་

འཚལ་ལོ། །བོད་ཡུལ་མཐའ་འཁོབ་མུན་པའི་སྨག་རུམ་འདིར། །
དམ་པ་ཆོས་ཀྱི་སྒྲོན་མེ་ཆེན་པོ་སྤར། །བོད་འབངས་སེམས་ཅན་
བདེ་ལ་འགོད་མཛད་པ། །སྤྲུལ་པའི་རྒྱལ་བློན་རྣམས་ལ་གསོལ་བ་
འདེབས། །ཕན་བདེའི་འབྱུང་གནས་བསླབ་གསུམ་རྒྱན་གྱིས་མཛེས།།
བཀའ་དང་བསྟན་བཅོས་སྒྲ་སྒྱུར་གཏན་ལ་འབེབས། །སངས་རྒྱས་
བསྟན་པ་ཕྱོགས་བཅུར་རྒྱས་མཛད་པའི། །མཁས་གྲུབ་ལོ་པཎ་རྣམས་
ལ་གསོལ་བ་འདེབས། །རྒྱལ་བའི་མདུན་ན་རྒྱལ་སྲས་བཟང་པོ་སྐྱོང་།
ཁ་བ་ཅན་ན་དཔལ་ལྡན་མར་མེ་མཛད། །དགའ་ལྡན་གནས་ན་ནམ་
མཁའ་དྲི་མ་མེད། །ཡིད་བཞིན་ནོར་བུ་ལྟ་བུར་གཞན་དོན་མཛད། །
དཔལ་ལྡན་ཨ་ཏི་ཤ་ལ་ཕྱག་འཚལ་ལོ། །ཡོངས་འཛིན་དགེ་བའི་བཤེས་
གཉེན་ཡོངས་ཀྱི་མགོན། །རྒྱལ་བའི་གདུང་འཚོབ་གྱུར་པ་རྒྱལ་བའི་
སྲས། །རང་གཞན་ཡོན་ཏན་འབྱུང་གནས་རིན་པོ་ཆེ། །བཤེས་གཉེན་
སྟོན་པའི་སྐུ་ལ་ཕྱག་འཚལ་ལོ། །

རྔོག་ལོའི་བསྟོད་པ།
༈ རྒྱལ་བའི་མདུན་ན་རྒྱལ་སྲས་བཟང་པོ་སྐྱོང་། །ཁ་བ་ཅན་ན་
དཔལ་ལྡན་མར་མེ་མཛད། །དགའ་ལྡན་གནས་ན་ནམ་མཁའ་དྲི་མ་
མེད། །ཡིད་བཞིན་ནོར་བུ་ལྟ་བུར་གཞན་དོན་མཛད། །དཔལ་ལྡན་
ཨ་ཏི་ཤ་ལ་ཕྱག་འཚལ་ལོ། །བསྐལ་པ་དུ་མར་ཚོགས་གཉིས་གོམས་
པའི་མཐུས། །གནས་གསུམ་དོན་ལ་མཁྱེན་པའི་དཀྱིལ་འཁོར་
རྒྱས། །ཁ་བ་ཅན་ན་བསྟན་པའི་སྒྲོན་མེ་སྤར། །ཨ་ཏི་ཤ་ཡི་སྲས་
ཀྱི་ཐུ་བོ་པ། །ལེགས་པའི་ཤེས་རབ་ཞབས་ལ༴ རྒྱ་གར་ཤར་ནུབ་
ལི་དང་བལ་པོའི་ཡུལ། །མཁས་གྲུབ་དུ་མའི་ལེགས་བཤད་བདུད་
རྩིའི་རྒྱུན། །རྣམ་དཔྱོད་བློ་ཡི་བུམ་པར་ལེགས་བསྡུས་ནས། །བོད་
ཡུལ་རྨོངས་པའི་དྲི་མ་སེལ་མཛད་པ། །བློ་ལྡན་ཤེས་བར་ཞབས་
ལ༴ བློ་གྲོས་མཚུངས་མེད་འཇིག་རྟེན་ཀུན་གྱི་མིག །ཕྱོགས་ལས་
རྣམ་རྒྱལ་རིགས་པའི་དབང་ཕྱུག་གཙོ། །སྨྲ་བའི་སེང་གེ་བློ་ལྡན་
ཤེས་རབ་ཅེས། །གྲགས་པ་བསམ་ཡས་ནམ་མཁའི་མཐར་སོན་
པ། །བློ་ལྡན་ཤེས་རབ་ཞབས་ལ༴ བསྐལ་པ་བྱེ་བ་སྟོང་དུ་ལེགས་

སྦྱངས་པས། །དྲི་མེད་ཡོངས་སུ་དག་པའི་ཐུགས་མངའ་ཞིང་། །
ངལ་བརྒྱས་རིག་པའི་འབྱུང་གནས་དུ་མར་ནི། །དམ་པ་ཉིད་བསྟེན་
དཀའ་བ་ཀུན་རྫོགས་པ། །བློ་ལྡན༴ རྣམ་འགྲེལ་མཛད་གཞུང་རིག་
པའི་ཐུར་མ་ཡིས། །ལེགས་པར་ཕྱེ་བའི་བློ་མིག་དག་པ་ལ། །ཐུབ་
པའི་གསུང་རབ་འོད་ཀྱི་རབ་གསལ་བའི། །ཤེས་བྱ་མཐའ་མེད་ཇི་
བཞིན་སྣང་བ་ཅན། །བློ་ལྡན༴ གྲགས་པའི་སྤོ་ལ་སྤོབས་པའི་གཟི་
འབར་བའི། །ཤེས་རབ་དཀྱིལ་འཁོར་གསུང་གིས་ཟེར་འགྱེད་
པས། །སྐལ་ལྡན་བློ་ཡི་པད་མོ་ཁ་འབྱེད་ཅིང་། །མི་ཤེས་མུན་ནག་
དཔྱིས་འབྱིན་མཛད་པ་པོ། །བློ་ལྡན༴ གངས་ཁྲོད་སྡེ་སྣོད་འཛིན་
པའི་ཅོད་པན་གྱིས། །ཁྱོད་ཀྱི་ཞབས་ཀྱི་པདྨོ་རྣམ་མཛེས་ཤིང༌། །
རིག་པར་སྨྲ་བའི་སེང་གེའི་སྒྲ་དབྱངས་ཀྱིས། །གཞུང་ལུགས་སྨྲ་
བའི་ཝ་ཚོགས་སྐྲག་མཛད་པ། །བློ་ལྡན༴ བརྩེ་བས་སྐལ་ལྡན་འགྲོ་
བ་རྗེས་འཛིན་ཅིང་། ། ཐུབ་པའི་བསྟན་པ་ཕྱོགས་བཅུར་རྒྱས་མཛད་
པ། །ལྷར་བཅས་འཇིག་རྟེན་ཀུན་གྱི་མཆོད་པའི་གནས། །མིའི་དབང་
པོ་མཆོག་ལ་མགོས་ཕྱག་འཚལ། །སྙིགས་མའི་དུས་འདིར་ཐུབ་
པའི་བསྟན་པ་ལ། །སྟོན་པ་གཉིས་གྱུར་བློ་གྲོས་ཡོངས་སུ་གསལ། །
རྒྱལ་སྲས་བརྩེ་ལྡན་བསྟན་པའི་ཁུར་འཛིན་པ། །ཀུན་ལས་རྣམ་མཛེས་

ཁྱོད་ལ༴ དཀའ་བ་ལྷུར་ལེན་སྲོག་ལའང་མི་འཛེམ་པར། །རྒྱ་གར་
ཡུལ་དུ་གཤེགས་ནས་ལུང་རིག་གཉིས། །ལེགས་བསྒྱུར་མུན་རུམ་
གནསཔའི་ས་ཕྱོགས་འདིར། །བསྟན་པ་གསལ་མཛད་ཁྱོད་ལ༴ བྱང༌
ཕྱོགས་གངས་རིའི་ཁྲོད་འདིར་གཞན་དག་དང༌། །མཚུངས་བྲལ་
ཤེས་རབ་མཆོག་གི་རྩལ་ལྡན་པ། །མངོན་རློམ་རི་དྭགས་ཚོགས་
རྣམས་སྐྲག་མཛད་པ། །མི་ཡི་སེང་གེ་ཁྱོད་ལ་ཕྱག་འཚལ་ལོ། །
ཁ་བ་ཅན་ལྗོངས་སངས་རྒྱས་བསྟན་པའི་བདག་།སྲིད་པ་གསུམ་
གྱིས་ས་མཁན་སྟོན་པར་གྲགས། །རྒྱལ་བས་ལུང་སྟེན་བརྙེས་པའི་
ལོ་ཙཱ་བ། །བློ་ལྡན་ཤེས་རབ་ཞབས་ལ་ཕྱག་འཚལ་ལོ། །དང་བའི་
སེམས་ཀྱི་འབད་པ་ལྷུར་བླངས་ནས། །བརྩེ་ལྡན་ཁྱོད་ལ་གསོལ་
བ་བཏབ་པ་ལས། །བསོད་ནམས་རྙེད་དང་སྨོན་ལམ་རྣམ་དག་
མཐུས། །ནམ་མཁའི་མཐའ་ལས་གྱུར་པའི་སེམས་ཅན་རྣམས། །
བསྟན་པའི་ཁུར་འཛིན་བློ་ལྡན་ཤེས་རབ་ཁྱོད། །ནམ་ཞིག་འགྲོ་བའི་
བླ་མར་གྱུར་པའི་ཚེ། །འདྲེན་པ་ཁྱོད་ཀྱི་གདུལ་བྱར་རབ་གྱུར་ནས།།
ཉོན་མོངས་གཡུལ་ལས་རྣམ་པར་རྒྱལ་བར་ཤོག །སྤྱད་པས་མི་
ངོམས་བདེ་བ་མནོག་ཆུང་བའི། །འདོད་ཡོན་ལྔ་ལ་ཆགས་པ་རྣམ་
སྤངས་ནས། །སྐྱེ་དང་སྐྱེ་བར་ཁྱོད་ཀྱི་ཞབས་དྲུང་དུ། །སྤང་བ་ལྷུར་

ལེན་ཐོས་ལ་འདུན་པར་ཤོག །སྐྱེས་ཆེན་ཁྱོད་ཀྱི་ཐུགས་རྗེའི་ལྕགས་
ཀྱུ་ཡི། །ལྷག་པར་མོས་པའི་བདག་སོགས་རྗེས་བཟུང་ནས། །
གཞུགས་གནས་ཕོ་བྲང་འདི་དག་ལོང་སྤྱོད་དང༌། །ཆོས་ཀྱི་རྒྱས་
པར་བྱིན་གྱིས་བརླབ་ཏུ་གསོལ།།
བིརྵ་པའི་བསྟོད་པ་ཨ་ལ་མ།
༈ ན་མོ་གུ་རུ་བི་རཱུ་པཱ་ཡ། ཨ་ལ་ལ་ཏེ་ལྷན་སྐྱེས་སྤྲོ་བྲལ་ལས།།
འདི་འདྲའི་རབ་བརྗིད་དཔལ་འབར་བསམ་ལས་འདས། །གང་དེ་
རྗེ་བཙུན་བིརླ་པ་ཞེས་པ། །བདག་གི་དཔལ་དུ་གྱུར་པ་ཨེ་མ་ཧོ། །
ཁྱེད་ཀྱི་གཟི་ཡིས་རྟོག་པ་ཀུན་བྲལ་ཏེ། །སྒོ་གསུམ་རླུང་རྣམས་
དགའ་བ་བཞི་རྒྱས་ནས། །ཟ་ཟི་ལས་ཀྱང་བདེ་སྟོང་གྱུར་ནས་ནི།།
སངས་ནས་རྗེས་དྲན་ཅུང་ཟད་བསྟོད་པར་བགྱི། །བདེ་ལེགས་ཕུན་
ཚོགས་དོན་གཉིས་འབྱོར་པའི་དཔལ། །མཁྱེན་དང་བརྩེ་བས་སྐལ་
ལྡན་གདུལ་བྱ་ལ། །ལམ་མཆོག་བསྟན་ནས་མྱང་འདས་ལ་འགོད་
པའི། །མི་གཡོའི་མཆོག་ཏུ་རོལ་ལ་མགོས་ཕྱག་འཚལ། །གང་
ཞིག་འཇིག་རྟེན་འདིར་ནི་རྒྱལ་རིགས་ལས། །རབ་བྱུང་རིག་པའི་

གནས་ལྔ་མཐར་ཕྱིན་ཏེ། །གནས་རིགས་དགེ་འདུན་བྱེ་བས་ལེགས་
བསྟན་པ། །གནས་བརྟན་ཆོས་སྐྱོང་གྲགས་ལ་མགོས་ཕྱག་འཚལ།།
བསླབ་གསུམ་དོན་ལྡན་ཤིང་རྟ་ཆེན་པོའི་གཞུང་། །སྨྲ་བའི་དབང་
ཕྱུག་རྒོལ་བས་མི་རྫི་བས། །བསྟན་པའི་སྲོག་ཤིང་ཐམས་ཅད་མཁྱེན་
གཉིས་བར། །ས་སྟེང་རྩོད་པ་མེད་མགོས་ཕྱག་འཚལ། །ཀུན་ནས་
འདུས་པའི་ཚོགས་ལ་ཉིན་བཞིན་དུ། །ཐེག་རིམ་ཆོས་ཀྱི་བདུད་རྩིས་
ཚིམ་མཛད་ནས། །མཚན་མོ་གསང་སྤྱོད་བསྒྲུབས་པས་རྣམ་གྲོལ་
ཏེ། །བདག་མེད་རྗེས་བཟུང་ས་དྲུག་གྱུར་ལ་འདུད། །བརྟུལ་ཞུགས་
སྤྱོད་པས་འགྲོ་རྣམས་དྲངས་པའི་ཕྱིར། །དགེ་འདུན་གནས་ནས་
དམན་པའི་སྤྱོད་པ་ཡིས། །གྲོང་གཞུང་ཀུན་ཏུ་རྒྱུ་བས་འཇིག་རྟེན་
དུ། །ཀུན་གྱི་བིར་ཝར་གྲགས་ལ་མགོས་ཕྱག་འཚལ། །གང་བངྒཱ་
བཟློག་ཅིང་མ་རུང་རྒྱལ་པོ་བཏུལ། །ཉི་མ་བཟུང་ནས་ཡུམ་ཁམས་
མྱོས་བྱེད་གསོལ། །མྱོས་མིན་ལིངྒ་རབ་བཀས་གཏུམ་མོ་བཏུལ། །
མཐུ་སྟོབས་དབང་ཕྱུག་གྲགས་ལ་མགོས་ཕྱག་འཚལ། །དེ་ལྟར་
དཔག་ཡས་ནུས་བསྟན་དེ་ཡི་མཐར། །སཽ་རཱཥྚར་ཀཱརྟི་ཀ་བཏུལ་
ཏེ། །དམིགས་མེད་ཐུགས་རྗེས་མཁའ་དབྱིངས་ཀུན་ཁྱབ་པའི། །
ཟུང་འཇུག་བདེ་ཆེན་རོལ་ལ་མགོས་ཕྱག་འཚལ། །ཆོས་རྣམས་

བདེ་སྟོང་ཤིན་ཏུ་རྣམ་དག་པའི། །དེ་ཉིད་ཁོ་ན་མྱུར་དུ་རྟོགས་བྱེད་
ཐབས། །སྙན་རྒྱུད་བཞི་ཡི་ཟབ་མོའི་ལམ་བསྟན་ནས། །སྐལ་ལྡན་
སྨིན་གྲོལ་མཛད་ལ་མགོས་ཕྱག་འཚལ། །ཨེ་མ་བདག་ཡིད་དག་
པའི་དབྱིངས། །རྣམ་གྲོལ་གོ་འཕང་མ་ཐོབ་པར། །རྗེ་བཙུན་ཁྱོད་
ཀྱིས་མངོན་སུམ་དུ། །འདི་ལྟར་ཡང་ཡང་གཟུང་དུ་གསོལ། །དེ
ལྟར་ཁྱེད་ཀྱི་ཐུགས་རྗེ་ཡི། །ཐུགས་ལས་བྱུང་བ་དེ་དག་གི། །བདུད་
རྩིའི་རྒྱུན་ཡང་སྤེལ་བགྱིད་ནས། །དོན་ཡང་པུན་ཚོགས་མཛད་དུ་
གསོལ། །རྗེས་སུ་སློབ་པ་གང་རྣམས་ཀྱང༌། །རིམ་པ་གཉིས་དང་
མི་འབྲལ་ཞིང༌། །ལམ་གྱི་གེགས་དང་མི་ལྡན་པར། །བསྟན་ལ་
ཕན་པར་མཛད་དུ་གསོལ། །ཀུན་ནས་དག་པའི་སྒོ་གསུམ་རླུང༌། །
དགའ་བ་བཞི་ཡིས་རབ་རྒྱས་ཏེ། །སྙིང་པོ་འགྲོས་བཞི་ཐིམ་གྱུར་
ནས། །རྡོ་རྗེ་འཛིན་དབང་ཐོབ་པར་མཛོད། །ཉེ་བར་བསྟེན་པའི་
གནས་འདི་ཡང་། །གྲགས་པས་ས་དང་མཁའ་ཁྱབ་ནས། །ཟླ་བ་
ཀུ་མུད་ལྟར་སྐྱ་བའི། །དགེ་བའི་དཔལ་གྱི་རོལ་པར་མཛོད། །དཔལ་
ལྡན་ཁྱོད་ཀྱི་ཡོན་ཏན་དྲན། །བདག་ཅག་དད་པའི་བ་སྤུ་གཡོ། །ཡང་
ཡང་བསྟོད་པའི་ཚིག་འདི་བརྗོད། །ལམ་གྱི་བར་ཆད་བསལ་དུ་གསོལ།།

ས་ཆེན་ཀུན་དགའ་སྙིང་པོའི་བསྟོད་པ་ཚངས་དབང་མ།
༈ ཚངས་དབང་གཙུག་གི་ནོར་བུས་ལེགས་མཆོད་པ། །གང་
གི་ཞབས་པད་འཁོར་ལོའི་རི་མོ་དང་། །ཀུན་ནས་དང་བའི་འོད་ཀྱི་
དྲ་བས་མཛེས། །ཐུབ་དབང་བླ་མའི་མཆོག་ཁྱོད་ཕྱག་འཚལ་ལོ། །
གང་སྐུ་པད་མའི་དབུས་ན་གསེར་གྱི་མདོ། །རབ་མཛེས་མདངས་
གསལ་མཚན་དཔེའི་ཆ་ཤས་རྫོགས། །མི་ཤེས་འཇོམས་མཛད་
འབར་བའི་རལ་གྲི་དང༌། །གསུང་དོན་གླེགས་བམ་འཛིན་ཁྱོད་ཕྱག་
འཚལ་ལོ། །རྒྱལ་བ་ཀུན་གྱི་ཡོན་ཏན་བགྲང་ཡས་པ། །གང་གི་
ཐུགས་ལ་དོགས་པ་མེད་པར་གནས། །འགྲོ་ཀུན་དགའ་བའི་བདུད་
རྩིའི་འོད་དཀར་ཅན། །དགེ་ལེགས་ཀུན་དའི་སྙིང་པོ་སྤེལ་ལ་འདུད།།
འཛུམ་ཞལ་མཛེས་པའི་ཚེམས་ཀྱིས་ལེགས་སྤྲས་ནས། །ཟད་མེད་
བདུད་རྩིའི་དཔལ་རྒྱས་ཆོས་སྒྲ་སྒྲོགས། །རིམ་གཉིས་ལས་བྱུང་
ཕྱག་རྒྱ་ཆེན་པོ་ལ། །རྣམ་རོལ་སྙིང་པོའི་ཞབས་ལ་མགོས་ཕྱག་
འཚལ། །ལུང་རིག་རྒྱ་མཚོ་ཆེན་ལ་རབ་ཞུགས་ནས། །ཟབ་དོན་
ནོར་བུ་རིན་ཆེན་ལེགས་བླངས་ཏེ། །གང་ལ་ཅི་འདོད་དེ་ལ་དེ་སྟེར་

བའི། །གདུལ་བྱའི་དབུལ་བ་སེལ་ལ་གུས་ཕྱག་འཚལ། །རྒྱུད་སྡེ་
ཀུན་ལ་མཁྱེན་པའི་དཔལ་རྒྱས་ཤིང་། །དབང་བཞིས་སྨིན་མཛད་
ལམ་བཞིས་གྲོལ་བ་སྟོན། །ཡང་དག་རྟོགས་པའི་ཡེ་ཤེས་རྡོ་རྗེ
ཡིས། །ལམ་ལོག་རི་བོ་འཇོམས་ལ་གུས་ཕྱག་འཚལ། །རྨད་བྱུང་
ཡོན་ཏན་བསམ་ལས་འདས་པ་དང༌། །འབད་མེད་ལྷུན་གྱིས་གྲུབ་
པའི་མཛད་པ་ཡིས། །ཀུན་ལ་ཕན་བདེའི་དགའ་སྟོན་རྒྱུན་མི་འཆད།།
འདྲེན་མཆོག་སྙིང་པོའི་ཞབས་ལ་གུས་ཕྱག་འཚལ། །མཐོ་དམན་
བར་མའི་སྐྱེ་དགུ་མཐའ་དག་ལ། །དམིགས་མེད་ཐུགས་རྗེའི་གཟིགས་
པ་དྲི་མེད་ཀྱིས། །རྒྱུན་དུ་བརྩེ་བས་ནམ་ཡང་མི་འདོར་བའི། །བླ་
མ་ཐུགས་རྗེ་ཅན་ལ་གུས་ཕྱག་འཚལ། །སྦྱིན་སོགས་དག་པའི་ཆ་
ཤས་རབ་རྫོགས་ཤིང༌། །འགྲོ་ལ་ཕན་བདེ་དྲི་མེད་སྩོལ་བའི་འོད། །
མ་རིག་མུན་པ་སེལ་བའི་རི་བོང་ཅན། །དང་བའི་འོད་དཀར་བླ་མ
ཁྱོད་ཕྱག་འཚལ། །མགོན་ཁྱོད་ངེས་པར་རྡོ་རྗེ་འཆང་དབང་དང༌། །
འཇམ་པའི་དཔལ་ལས་གཞན་དུ་ཡོད་མ་མཆིས། །མཐུ་སྟོབས་
དབང་ཕྱུག་དག་དང་མི་གཉིས་པའི། །འགྲོ་ཀུན་དགའ་བའི་སྙིང་པོ་
ཁྱོད་ཕྱག་འཚལ། །འཇམ་མགོན་ངག་གི་དངོས་སུ་འདོམས་མཛད་
དེ། །ཤེས་བྱ་མ་ལུས་གཟིགས་པའི་མཁྱེན་པ་རྒྱས། །ལུང་བསྟན་

དབུགས་དབྱུང་གྱུར་པ་ཇི་བཞིན་དུ། །རིགས་དང་གྲོལ་བ་མཐར་
ཕྱིན་ཁྱོད་ཕྱག་འཚལ། །དེ་སོགས་ཡི་དམ་རྣམས་དང་དམ་པ་ཡིས།།
ཡོངས་གཟུང་ཟག་པ་མེད་པའི་བདེ་མཆོག་གིས། །ཁྱིམ་པའི་ཚུལ་
འཛིན་འཆལ་བའི་དྲི་མ་བྲལ། །སྡོམ་གསུམ་ལྡན་པའི་ཞབས་ལ་
གུས་ཕྱག་འཚལ། །སྙིགས་མའི་དུས་འདིར་ལམ་དང་འབྲས་བུའི་
ཆོས། །ཟབ་པ་ལས་ཀྱང་མཆོག་གྱུར་སྙན་རྒྱུད་བཞིས།།སྐལ་བ་
དང་མཐུན་གྲུབ་པའི་ས་སོགས་ལ། །ལེགས་སྦྱར་རྡོ་རྗེ་འཛིན་དབང་
ཁྱོད་ཕྱག་འཚལ། །བླ་མའི་ཡོན་ཏན་རྨད་བྱུང་དཔག་མེད་ལས། །
བདག་འདྲས་ཕྱོགས་ཙམ་རྟོགས་པར་ག་ལ་ནུས། །འོན་ཀྱང་ཅུང་
ཟད་སྤེལ་བའི་བསོད་ནམས་ཀྱིས། །ཁྱེད་ཀྱི་ཐུགས་རྗེས་བདག་ལ་
གཟིགས་གྱུར་ཅིག །ཁྱོད་ཀྱི་ཡོན་ཏན་དྲན་གྱུར་པས། །ཁྱོད་བཞིན་
བླ་མའི་བརྒྱུད་པ་ལ། །རབ་དད་ཡིད་ཀྱིས་གུས་པ་འཕེལ། །དེ་དག་
ཀུན་ལའང་བདག་ཕྱག་འཚལ།།

སློབ་དཔོན་བསོད་ནམས་རྩེ་མོའི་བསྟོད་པ་ཚངས་སྤྱོད་མ།
༈ ཚངས་པར་སྤྱོད་པའི་དགེ་བསྙེན་ཚུལ་འཛིན་ཅིང་། །བསོད་
ནམས་དཔག་མེད་ལྡན་པའི་དབང་ཕྱུག་གིས། །ཤེས་བྱ་མ་ལུས་
གཟིགས་པའི་རྩེ་མོར་ཕྱིན། །བློ་ཆེན་སྨྲ་བའི་དཔལ་ལ་མགོས་ཕྱག་
འཚལ། །གཡོ་མེད་ཕྱག་རྒྱ་ཆེ་ལ་རོལ་བའི་ཐུགས། །མདོ་རྒྱུད་མན་
ངག་ཆར་རྒྱུན་མི་འཆད་གསུང་། །འཛུམ་མཛེས་མདངས་གསལ་
ལྡན་པའི་སྐུ་མངའ་བ། །འགྲོ་བའི་སྐྱབས་གཅིག་བླ་མའི་ཞབས་ལ་
འདུད། །རྒྱ་ཆེན་ཆོས་ཀྱི་སྒོ་རྣམས་མཁྱེན་པའི་མཐུས། །ཤེས་ལྡན་
སློབ་མའི་སྒོ་གསུམ་ཚིམ་པར་མཛད། །མཁས་པའི་མཁས་པས་རྩོད་
པར་མི་བཟོད་ཀྱང༌། །དྲེགས་པའི་ཉེས་པ་བྲལ་ལ་མགོས་ཕྱག་
འཚལ། །དམ་པའི་གནས་སུ་ཆུ་ཕོ་ཁྱི་ལོ་ལ། །སྐུ་བལྟམས་ཞིང་འདིར་
དོན་མཛད་ཞེ་གཅིག་པ། །ཆུ་ཕོ་སྟག་གི་སྨལ་པོའི་བཅུ་གཅིག་ཚེ། །
བདེ་བ་ཅན་དུ་གཤེགས་ལ་མགོས་ཕྱག་འཚལ། །འཇིག་རྟེན་ཀུན་
གྱི་མིག་གཅིག་བླ་མ་ལ། །ཅུང་ཟད་བསྟོད་འདི་དཔལ་ལྡན་ས་སྐྱ་
རུ། །དགེ་བསྙེན་གྲགས་པ་རྒྱལ་མཚན་བདག་གིས་སྦྱར། །དགེ་

བས་འགྲོ་ཀུན་སངས་རྒྱས་མྱུར་ཐོབ་ཤོག །བདེ་གཤེགས་བསྟན་
པའི་གསུང་རབ་སེང་གེའི་སྒྲས། །ལྟ་ངན་རི་དྭགས་མཐའ་དག་སྐྲག་
པར་མཛད། །སངས་རྒྱས་དགོངས་པ་ཇི་བཞིན་ལེགས་སྒྲབ་པའི། །
མཚུངས་མེད་གྲགས་པ་རྒྱལ་མཚན་དེ་ལ་འདུད།།
རྗེ་བཙུན་གྲགས་པ་རྒྱལ་མཚན་གྱི་བསྟོད་པ་
ཡོན་ཏན་རྒྱ་མཚོ་མ།
༈ སྲིད་པའི་འཁྲི་ཤིང་དྲ་བ་དྲལ་མཛད་ཅིང༌། །ཡོན་ཏན་རྒྱ་
མཚོའི་ཞིང་ལ་མཆོག་རྫོགས་པ། །རྐང་གཉིས་དབང་པོ་ཉེ་བར་བརྙེས་
པ་ཡིས། །གོ་འཕང་དམ་པ་ཐོབ་པར་མཛད་པ་རྒྱལ། །བློ་གྲོས་དཔག་
ཡས་ཚིག་གི་གཏེར་མངའ་བ། །འགྲོ་བའི་བླ་མའི་ཞབས་ལ་ཕྱག་
འཚལ་ནས། །ཆོས་རྗེ་དཔལ་ལྡན་ཆོས་ཀྱི་རྒྱ་མཚོ་ཡི། །རྣམ་ཐར་
་ཏོག་གུས་པས་བརྒྱུ་བར་བྱ། །ཁྱོད་ཀྱི་སྦྱང་པའི་ཤེས་བྱ་ལ། །
རྣམ་པར་མཁས་པ་ལྟ་ཅི་སྨོས། །ཡང་དག་ཚིག་འབྲུ་དོན་བཅས་
གཞན། །འཐད་བཅས་མཁྱེན་པ་ངོ་མཚར་ཆེ། །གང་ཞིག་ཕུན་ཚོགས་

མི་ཟད་མངའ། །དེ་ལ་འཇིག་རྟེན་སྤྱོད་མི་འཇུག །དེ་གཅིག་ཁོ་ནར་
མ་ཟད་དེ། །སྤྲོལ་བྲལ་ཁྱོད་ལ་ཕྱག་འཚལ་ལོ། །ཁྱོད་ཀྱི་ཚིག་དོན་
འདི་ལ་རྒྱུ། །ཐ་དད་ཡོད་ཅེས་གང་གསུངས་པ། །དེ་ལ་མཁས་པ་
བྱེ་བས་ཀྱང་༎ཆོས་དང་མཐུན་པར་བརྒལ་མི་ནུས། །མནལ་ཚེ་
ཆོས་རྣམས་གླེགས་བམ་གྱི། །ཚུལ་གྱི་ཁོང་དུ་ཆུད་གྱུར་པས།
དེ་ཡི་མོད་ལ་ཆོས་ཀུན་གྱི། །དེ་ཉིད་གཟིགས་པ་ཁྱོད་ལ་འདུད།
ཡེ་ཤེས་སེམས་དཔའི་མཚན་བརྗོད་ལ། །ཡང་སྲིད་རྣམ་པ་བདུན་
དག་ཏུ། །ལེགས་པར་སྦྱངས་པས་སྐྱེ་བ་འདིར། །རང་བྱུང་ཉིད་དུ་
མངོན་རྟོགས་གྱུར། །དེ་ལ་རྟོག་གེ་བདག་འདྲ་ཡི། །བློ་ཡང་ཐེ་ཚོམ་
མི་འཇུག་སྟེ། །གཏན་ཚིགས་བཟང་པོ་དང་ལྡན་པས། །དེ་བས་ཁྱོད་
ལ་བསྟོད་ཕྱག་འཚལ། །གང་ཕྱིར་རྟོག་གེ་ལ་སྦྱངས་ཤིང༌། །སྒྲ་ལ་
རྣམ་པར་མཁས་པས་ཀྱང་། །ཁྱོད་ཀྱི་གསུང་ལ་སྐྱོན་འདི་ཞེས། །
ཆོས་བཞིན་བརྒལ་དུ་མ་མཆིས་པས། །དེ་ཉིད་ཕྱིར་ན་ཁྱོད་ཀྱི་
ཐུགས། །རྣམ་པར་དག་པ་ཁོ་བོས་འཚལ། །མཁས་པ་རྣམས་ཀྱིས་
རྣམ་ཀུན་ཏུ། །བསྔགས་པ་ཁྱོད་ལ་ཕྱག་འཚལ་ལོ། །གཏིང་དཔག་
དཀའ་བའི་ཆོས་ལ་ཡང༌། །ཁྱོད་ཀྱིས་འདི་ལས་མི་འདའ་ཞེས། །
ངེས་པར་གསུངས་པ་དེ་ལས་གཞན། །མདོ་སྡེ་རྣམས་ལས་དེ་བཞིན་

འབྱུང༌། །དེ་འདྲ་ཁོ་ན་ལེགས་གསུངས་པས། །ཁྱེད་གསུང་ཐུབ་པ་
ཁོ་ན་འདྲ། །བསྐལ་པའི་དོན་ཡང་ལེགས་གཟིགས་པས། །དབང་
གྱུར་ཁྱོད་ལ་ཕྱག་འཚལ་ལོ། །ཡི་གེས་འདུལ་ལ་ཡི་གེ་དང༌། །རྩིས་
པ་རྣམས་ལ་རྩིས་དང་ནི། །འཚོ་བྱེད་རྣམས་ལ་འཚོ་བྱེད་གཞུང༌། །
ཆོས་འདོད་རྣམས་ལ་ཆོས་ཀྱང་སྟོན། །གང་གི་ཕན་དགོངས་ཐུགས་
རྗེ་ཡིས། །ཉེ་བར་ཕན་ལ་དེ་སྟོན་པ། །སྟོན་མཆོག་ཁྱོད་འདྲ་མ་མཐོང་
སྟེ། །ཀུན་མཁྱེན་ཁྱོད་ལ་ཕྱག་འཚལ་ལོ། །ཁྱོད་ཀྱི་ལེགས་བཤད་
སེང་གེའི་སྒྲ། །ལྷ་དང་གྲུབ་པ་རིག་འཛིན་གཙོ། །ལྟོ་འཕྱེ་དབང་པོས་
ཉེར་བསྟན་ཅིང་། །རྒྱལ་བ་ཡིས་ཀྱང་མཐུན་པར་བསྔགས། །དེ་སླད་
ཁྱོད་ཀྱི་རྣམ་ཐར་ལ། །དད་པས་འཇུག་པ་སྨོད་ཅི་འཚལ། །འཁུམས་པ་
དེའང་དགེ་སྤྱད་ན། །ཀུན་ནས་དོན་ལྡན་ཁྱོད་ཕྱག་འཚལ། །སྡོམ་
བརྩོན་ཁྱོད་ནི་ཐོས་པ་དང༌། །དོན་ཡོད་མཐོང་ན་ཉམས་སུ་འཕེལ། །
བསྟེན་ན་དགེ་ལེགས་རིན་ཆེན་གཏེར། །སྩོལ་མཛད་གཅིག་པུར་
གྱུར་པ་ལགས། །ཡོན་ཏན་མེད་ལ་སྒྲོ་བཏགས་ནས། །སྐྱེ་བོ་ངན་
རྣམས་ཡོན་ཏན་སྒྲོགས། །ཡོན་ཏན་ཅན་ཁྱོད་མཁས་རྣམས་ཀྱིས། །
ཡོན་ཏན་བསྒྲགས་པ་ཁྱོད་ལ་འདུད། །མང་དུ་ཐོས་པ་བློ་གསལ་
བ། །གྲགས་ལྡན་སྡོམ་བརྩོན་མཁས་རྣམས་ཀྱི། །བློ་གྲོས་མཐོང་

བ་ཁྱོད་ལ་སླར། །དད་པའི་མེ་ཏོག་རྒྱས་པར་གྱུར། །ཇི་བཞིན་
གཟིགས་པའི་ཐུགས་དག་པ། །བློ་མཆོག་ཁྱོད་ལ་ཕྱག་འཚལ་ལོ། །
འགྲོ་རྣམས་ཐུགས་རྗེས་མི་གཏོང་བའི། །བརྩེ་ཆེན་ཁྱོད་ལ་སྐྱབས་སུ་
མཆི། །ཇི་ལྟར་འབད་ཀྱང་ཁྱོད་ཀྱི་དྲིན། །ལོན་པར་འགྱུར་སྙམ་མི་བགྱིད་
དེ། །གང་གིས་ཁྱོད་དྲིན་འདི་འདྲ་ཞེས། །རྣམ་ཐར་བསམ་ན་མཆི་མ་
དཀུ། །བརྒལ་བར་འོས་མིན་ནོངས་མི་མདའ། །དྲི་མ་མེད་ལ་འཐད་པ་
ཅན། །རྣམ་པར་དག་ལ་མཚན་བཟང་བ།།ཁྱོད་ལ་གང་གི་ལན་ལྡོག་འགྱུར།།
འབྲེལ་བའི་སྒོ་ནས་མི་བསྟོད་དེ། །བཀའ་དྲིན་སྒོ་ནས་ཅིས་མ་བསྟོད།།
གལ་ཏེ་ཕྱོགས་སུ་ལྷུར་གྱུར་ན། །བསྟོད་པར་གྱུར་ཀྱང་སྨད་པའི་གནས།།
དུ་བས་མེ་བཞིན་རྣམ་ཐར་ལས། །ནང་གི་ཡོན་ཏན་ལེགས་བརྟགས་ཏེ།།
གྲགས་པ་རྒྱལ་མཚན་ལ་བསྟོད་པ།།འདི་འདྲ་ཁོ་ནས་བསྟོད་ལགས་གྲང་། །
དད་པའི་སྒོ་ནས་རྟབ་ཚུལ་གྱིས། །ཚིག་གི་སྡེབ་སྦྱོར་གཏང་སྙོམས་
གྱུར།།ཚིག་ལ་དགྱེས་པའི་མཁས་རྣམས་དང༌། །ཚིག་གི་མངའ་བདག་
བཟོད་པར་གསོལ། །བདག་ཉིད་ཆེན་པོ་བློ་གྲོས་རྒྱ་མཚོ་ཡི། །ཡོན་
ཏན་མེ་ཏོག་གུས་པས་སྤེལ་བ་ལས། །བསོད་ནམས་གྲུབ་པ་གང་ཡོད་
དེ་ཡིས་བདག །སྲིད་གསུམ་བླ་མའི་གོ་འཕང་ཐོབ་པར་ཤོག །དེ་ལྟར་
བསྟོད་འདི་དཔལ་ལྡན་ཀུན་དགའ་ཡི། །རྒྱལ་མཚན་གྱིས་སྤེལ་འདི་ལ་

གང་དགྱེས་པ། །བློ་གསལ་དེ་ལ་བླ་མའི་ཐུགས་རྗེ་ཡི། །ཡེ་ཤེས་
གཟིགས་པའི་བྱིན་རླབས་འཇུག་པར་འགྱུར། །
ཆོས་རྗེ་ས་པཎ་གྱི་བསྟོད་པ་ཆོས་རྒྱལ་མ།
༈ ཤེས་བྱ་ཐམས་ཅད་གཟིགས་པའི་སྤན་ཡངས་པ། །འགྲོ་
ཀུན་དགེ་ལེགས་སྒྲུབ་པའི་ཐུགས་རྗེ་ཅན། །བསམ་ཡས་འཕྲིན་
ལས་མཛད་པའི་སྟོབས་མངའ་བ། །འཇམ་མགོན་བླ་མའི་ཞབས་
ལ་མགོས་ཕྱག་འཚལ། །ཆོས་ཀྱི་རྒྱལ་པོ་འགྲོ་བ་དུ་མའི་མགོན། །
འདུལ་བྱའི་དོན་དུ་དཔལ་ལྡན་ས་སྐྱ་རུ། །ཆུ་ཕོ་དགེ་བྱེད་དཔྱིད་ཟླ་
ར་བ་ཡི། །ཉི་ཤུ་དྲུག་ལ་བལྟམས་པ་ནས་བཟུང་སྟེ། །སྤྲུལ་པའི་
གནས་སུ་ལྕགས་ཕག་སྨལ་པོ་ཡི། །བཅུ་བཞིའི་ཐོ་རངས་ཞི་བར་
གཤེགས་ཀྱི་བར། །རབ་ཏུ་ངོ་མཚར་རྣམ་ཐར་དཔག་མེད་རྣམས། །
མདོར་བསྡུས་འཆད་ལ་གུས་པས་མཉན་པར་གྱིས། །བྱང་ཆུབ་
སེམས་ཀྱི་ཀླུ་དབང་སྤྱི་བོའི་སྟེང་། །ཡོན་ཏན་དཔག་མེད་རིན་ཆེན་
རྒྱན་གྱིས་མཛེས། །ཤེས་རབ་ཟག་མེད་ཡུམ་གྱི་རྒྱ་མཚོར་བཞུགས།།
དབང་འབྱོར་ཁྱོད་ལ་སྤྱི་བོས་ཕྱག་འཚལ་ལོ། །བལྟམས་པའི་དུས་

ན་འོད་ཀྱིས་འཇིག་རྟེན་ཁྱབ། །ཡུམ་ལ་མ་གནོད་བདེ་བའི་རྣམ་པ་
རྒྱས། །མཁའ་འགྲོའི་དབང་པོ་དཔག་ཡས་མཁའ་ལ་འདུས། །མི་
མཆོག་ཁྱོད་ལ་སྤྱི་བོས་ཕྱག་འཚལལོ། །ཆོས་ཀྱི་མ་མོ་མ་བསླབས་
ཐུགས་སུ་ཆུད། །གཞོན་ནུའི་དུས་ན་ཡོན་ཏན་ཐམས་ཅད་རྫོགས།།
མཁས་པ་དུ་མས་ཚོགས་ཀྱི་དབུས་སུ་བསྟོད། །བློ་ལྡན་ཁྱོད་ལ་སྤྱི་
བོས་ཕྱག་འཚལ་ལོ། །མི་ནས་མིར་གྱུར་སྐྱེ་བ་ཉི་ཤུ་ལྔར། །འཇམ་
པའི་དབྱངས་ཀྱིས་རྗེས་སུ་བཟུང་གྱུར་པས། །བཟོ་དང་གསོ་བ་
སྒྲ་ཚད་ནང་དོན་རིག །མཚུངས་བྲལ་ཁྱོད་ལ༴ སྲིད་པ་ཀུན་ཏུ་
ལེགས་པར་སྦྱངས་པས་ན། །རྨི་ལམ་ན་ཡང་ཆོས་ཀྱི་སྒོ་རྣམས་
ཀུན། །དགེ་བའི་བཤེས་ཀྱིས་དངོས་སུ་གདམས་པ་མཛད། །རྣམ་
དག་ཁྱོད་ལ༴ ཟབ་མོའི་ལམ་གྱི་བྱིན་གྱིས་བརླབས་པའི་ཚེ། །རྗེ་
བཙུན་བླ་མ་འཇམ་པའི་དབྱངས་སུ་གཟིགས། །སྐད་ཅིག་གཅིག་
ལ་ཆོས་རྣམས་ཐུགས་སུ་ཆུད། །ཐུགས་གྲོལ་ཁྱོད་ལ༴ ཐབས་ཀྱི་
ལམ་གྱིས་འབྱུང་བཞི་རབ་ཏུ་སྦྱང༌། །ངག་གི་བཟླས་པས་ཁྲོ་རྒྱལ་
དངོས་སུ་གཟིགས། །བླ་མའི་དྲིན་གྱིས་རྟོག་པ་མཆོག་ཏུ་གྱུར། །
སྐྱོན་བྲལ་ཁྱོད་ལ༴ རྟོག་གེ་ངན་པའི་རྒོལ་བ་ཐམས་ཅད་ཟློགས། །
རློམ་པས་ཁེངས་པའི་རྟོག་གེ་ཟིལ་གྱི་གནོན། །མཁས་པའི་གྲགས་

པས་ས་སྟེང་ཐམས་ཅད་ཁྱབ། །འཇིགས་བྲལ་ཁྱོད་ལ༴ ཡོངས་སུ་
འཛིན་པའི་རྟོག་པ་ཀུན་ཏུ་སྤོང༌། །ཆོས་ཀྱི་སྦྱིན་པ་རྟག་ཏུ་ལྷུགས་
པར་གཏོང༌། །གཞན་གྱི་དོན་ལ་བསྙེལ་བ་མི་མངའ་བའི། །བརྩེ
ལྡན་ཁྱོད་ལ༴ གདུལ་བྱའི་དོན་དུ་སྙུང་བའི་ཚུལ་བསྟན་ཚེ། །འཇམ་
པའི་དབྱངས་དང་འཇམ་མགོན་བློ་ལྡན་དང༌། །ཞི་བ་ལྷ་དང་འཕགས་
པ་ཀླུ་སྒྲུབ་ཀྱིས། །བསྙུང་གསོལ་ཁྱོད་ལ༴ བསམ་པ་དག་པའི་གདུལ་
བྱ་འགའ་ཞིག་གིས། །འཇམ་པའི་དབྱངས་སུ་མིག་གིས་མཐོང་གྱུར་
ཅིང༌། །འཕགས་པའི་ཡུལ་ནའང་གཏམ་དུ་དེ་ལྟར་གྲགས། །ལྷུན་
གྲུབ་ཁྱོད་ལ༴ ཤིང་མོ་སྦྲུལ་གྱི་དབྱར་ཟླ་འབྲིང་པོ་དང༌། །ལྕགས་
ཕོ་ཁྱི་ཡི་སྟོན་ཟླ་ཐ་ཆུང་ཚེ། །ལྕགས་མོ་ཕག་ལ་གཞན་དོན་འགྲོ་
ཞེས་གསུངས། །དུས་མཁྱེན་ཁྱོད་ལ༴ མིག་འཕྲུལ་ལྟ་བུའི་ཏིང་
འཛིན་ལ་གནས་ནས། །བསྙུང་མི་མངའ་ཡང་གདུལ་བྱ་འགའ་ཞིག་
གི །སྒྲིབ་པ་སྦྱང་ཕྱིར་སྙུང་བའི་ཚུལ་བསྟན་པའི། །བསམ་ཡས་
ཁྱོད་ལ༴ ལེ་ལོ་ཅན་རྣམས་བརྩོན་པ་བསྐྱེད་པ་དང་། །སྐལ་དམན་
རྣམས་ལ་དགེ་བ་སྤེལ་བའི་ཕྱིར། །སྐུ་ཚེའི་འདུ་བྱེད་ཡང་ཡང་བྱིན་
གྱིས་བསླབས། །མངས་བརྙེས་ཁྱོད་ལ༴ གཞན་དོན་གཤེགས་པར་
ཐུགས་ལ་འཁྲུངས་པའི་ཚེ། །སེམས་མེད་ས་ཡང་རྣམ་པ་དྲུག་ཏུ་

གཡོས། །བྱ་རྣམས་ཀུན་ཀྱང་ཅ་ཅོ་དུ་མ་སྒྲོགས། །བྱམས་ཆེན་ཁྱོད་
ལ༴ དཀྱིལ་འཁོར་སྒྲུབ་པའི་ཆོ་ག་མཛད་པའི་ཚེ། །བླ་མ་རྣམས་
དང་ཀྱཻ་རྡོ་རྗེ་ཡི། །དཀྱིལ་འཁོར་ལྷ་རྣམས་མངོན་སུམ་གཟིགས་པར་
གྱུར། །དབང་ལྡན་ཁྱོད་ལ༴ སྤྱན་རས་གཟིགས་ཀྱི་ཕྱག་གི་སྐུ་ལ
བྱུགས། །རྗེ་བཙུན་སྒྲོལ་མ་ནམ་མཁའི་འཐོངས་སུ་བྱོན། །འཇམ་
དབྱངས་མགོན་པོ་ཡང་དང་ཡང་དུ་གཟིགས། །ཁྱུ་མཆོག་ཁྱེད་ལ༴
སྒྲ་དབྱངས་མི་ཟད་སྒྲོགས་པའི་རྒྱལ་པོ་དང༌། །ཤཱཀྱ་སེང་གེ་སློབ་
མར་བཅས་པ་སོགས། །སྤྲུལ་པའི་དཀྱིལ་འཁོར་དུ་མ་ཡང་ཡང་
གཟིགས། །མི་པུལ་ཁྱོད་ལ༴ རྗེ་བརྩུན་མཐུ་སྟོབས་ནག་པོའི་ཞལ་
སྔ་ནས། །ཁྱོད་ནི་ཉི་མ་རྒྱལ་པོའི་བུར་གྱུར་ཏེ། །དྲི་མ་མེད་དཔལ་
སངས་རྒྱས་ཉིད་འགྱུར་ཞེས། །ལུང་བསྟན་ཁྱོད་ལ༴ གསང་བའི་
གནས་ནི་ལྟ་བས་མི་མངོན་ཞིང་། །དབུའི་གཙུག་གཏོར་མཆོག་ཏུ་
གསལ་པོར་འཕགས། །སྨིན་མཚམས་མཛོད་སྤུ་ཁ་བ་དུང་ལྟར་
འཁྱིལ། །མཚན་ལྡན་ཁྱོད་ལ༴ རོལ་མོའི་སྒྲ་རྣམས་མཁའ་ལ་ཡང་
ཡང་གྲགས། །འཇའ་འོད་རྣམ་པའི་གདུགས་དང་བ་དན་འཕྱར། །
ལྷ་རྣམས་ཤུགས་ཀྱིས་ས་ཡང་རབ་ཏུ་གཡོས། །ཉེར་ཞི་ཁྱོད་ལ༴
བྱམས་པའི་སྟོབས་ཀྱིས་སྐྱེ་བོ་དཔག་མེད་འདུས། །ལྷ་མིའི་མཆོད་

པ་ཕུལ་དུ་བྱུང་བ་བརྙེས། །སྐུ་གདུང་རིང་བསྲེལ་དད་ལྡན་རྟེན་དུ་
བཞག །ཕན་དགོངས་ཁྱོད་ལ༴ སྐྱེ་བ་སྐྱེ་བ་རྣམས་སུ་ཡང་དང་ཡང་། །
མཁས་པ་མཁས་པའི་ཚོགས་ལ་སྔོན་སྦྱངས་པས། །ཚེ་འདིར་ལན་
རེ་ཟུང་རེ་ཐོས་ཙམ་གྱིས། །གཞུང་ལུགས་ཀུན་ཤེས་ཀུན་དགའ་
རྒྱལ་མཚན་དཔལ། །བཟང་པོའི་ཞབས་ལ་སྤྱི་བོས་ཕྱག་འཚལ་
ལོ། །དེ་བཞིན་གཤེགས་པ་མི་འཁྲུགས་རྒྱལ་པོའི་ཞིང་། །ས་སྐྱ་པཎ་
ཆེན་བྱང་ཆུབ་བརྙེས་པའི་གནས། །མངོན་དགའ་ཞིང་དུ་བདག་ཅག་
དཔོན་སློབ་རྣམས། །ཚེ་འདི་འཕོས་མ་ཐག་ཏུ་སྐྱེ་བར་ཤོག །དེ་ནས་
བདེ་བ་ཅན་སོགས་ས་སྐྱ་པའི། །རྗེ་བཙུན་གོང་མ་བཞུགས་པ་དག་
པའི་ཞིང་། །མང་དུ་བསྒྲོད་ནས་སྤངས་རྟོགས་མྱུར་རྫོགས་ནས། །
སྤྲུལ་པས་ས་སྐྱའི་བསྟན་པ་རྒྱས་བྱེད་ཤོག །
ཡོན་ཏན་ཚད་མེད་མ།
༈ ཡོན་ཏན་ཚད་མེད་འོད་གསལ་ཆོས་ཀྱི་སྐུ། །མཚན་དཔེས་
རབ་བརྒྱན་གསུང་དབྱངས་སེང་གེའི་སྒྲ། །ཡིད་བཞིན་ནོར་ལྟར་
འགྲོ་བའི་དོན་མཛད་པའི། །འགྲོ་མགོན་བླ་མ་བརྒྱུད་པར་བཅས་
རྣམས་ལ། །ཀུན་བཟང་མཆོད་སྤྲིན་ནམ་མཁའ་མཉམ་པས་མཆོད། །

ལུས་ངག་ཡིད་ཀྱི་སྡིག་པ་སོ་སོར་བཤགས། །བསོད་ནམས་ཀུན་
ལ་རྗེས་སུ་ཡི་རང་ངོ་། །ཆོས་འཁོར་བསྐོར་ཞིང་རྟག་ཏུ་བཞུགས་
པར་གསོལ། །མགོན་པོ་ཁྱོད་ཀྱིས་བྱང་ཆུབ་ཚུལ་བསྟན་ཚེ། །
ཐུགས་རྗེའི་སྤྱན་གྱིས་འགྲོ་ལ་གཟིགས་ནས་ཀྱང་།།བདག་སོགས་
གདུལ་བྱ་ཡལ་བར་མི་འདོར་ཞིང་། །ཐེག་མཆོག་བདུད་རྩིས་ཚིམ་
པ་མཛད་དུ་གསོལ། །བཟུངས་དང་སྤོབས་པ་ཆོས་ཀྱི་གྲུ་སྦྱར་ཏེ། །
ཉོན་མོངས་ལས་དང་སྐྱེ་བའི་ཆུ་བོ་ལས། །སེམས་ཅན་ཐམས་ཅད་
ལེགས་པར་བསྒྲལ་ནས་ཀྱང༌། །མཐའ་གཉིས་ལས་གྲོལ་བདེ་ཆེན་
སྩལ་དུ་གསོལ། །སེམས་ཅན་བུ་ཚའི་སྤྱོད་པ་ཅི་འདྲ་ཡང་། །ཕ་མའི་
བྱམས་པས་འདོར་བར་མི་འགྱུར་ལྟར། །རྨོངས་པས་བསླུས་པ་བདག་
སོགས་གདུལ་བྱ་ཡི། །སྤྱོད་པ་ཅི་འདྲ་དེ་འདྲར་ཐུགས་རྗེས་གཟིགས།།
སྲིད་པ་ཀུན་ཏུ་བླ་མའི་ཞབས་བསྟོན་ཅིང་། །རྙེད་དང་བཀུར་སྟི་སྒྲུབ་
པས་མཆོད་བྱས་ཏེ། །སྟོན་པའི་འདུ་ཤེས་སྐད་ཅིག་མི་འབྲལ་ཞིང༌།།
སྐྱོན་གྱི་རྟོག་པས་གོས་པར་མི་གྱུར་ཅིག །བླ་མའི་མཛད་པ་ཇི་ལྟར་
བསྟན་ན་ཡང༌། །ངོ་མཚར་མོས་པ་རབ་ཏུ་འཕེལ་འགྱུར་ཞིང་། །བྱ་
བ་ཀུན་ལ་གཞན་དུ་མི་རྟོག་པར། །ཕན་པའི་འདུ་ཤེས་རྟག་ཏུ་རྙེད་
གྱུར་ཅིག །ཕྱག་འཚལ་བ་དང་མཆོད་ཅིང་བཤགས་པ་དང༌། །རྗེས་

སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་
ཅི་བསགས་པ། །ཐམས་ཅད་རྫོགས་པའི་བྱང་ཆུབ་ཕྱིར་བསྔོའོ། །
འགྲོ་བའི་མགོན་པོ་ཆོས་རྒྱལ་འཕགས་པའི་
བསྟོད་པ་སངས་རྒྱས་མ།
༈ སངས་རྒྱས་ཀུན་གྱི་ཐུགས་རྗེ་གཅིག་བསྡུས་པ། །རྡོ་རྗེ་
འཆང་ཆེན་དཔལ་ལྡན་འཇམ་པའི་དབྱངས། །ཀུན་མཁྱེན་བསྟན་
པའི་སྒྲོན་མེ་སྐྱེ་དགུའི་མགོན། །དཔལ་ལྡན་བླ་མའི་ཞབས་ལ་མགོས་
ཕྱག་འཚལ། །སྔོན་སྦྱངས་སྟོབས་ཀྱིས་བློ་གྲོས་མཚུངས་མེད་ཅིང།།
མཁྱེན་བརྩེའི་རྒྱལ་མཚན་སྐྱེ་དགུ་ཀུན་གྱི་དཔལ། །བཟང་པོ་སྤྱོད་
པ་མཛད་པ་ཁྱོད་ཉིད་ལ། །གུས་པས་བསྟོད་དོ་བདག་རྒྱུད་བྱིན་
གྱིས་རློབས། །དགེ་ཚོགས་ལྷུན་པོའི་སྤོ་ལ་བརྟན་བཞུགས་ཤིང༌། །
དལ་འབྱོར་སྐུ་བརྗིད་བསླབ་གསུམ་རྒྱན་ཕྲེང་ཅན། །བློ་གྲོས་སྤྱན་
སྟོང་རྟོགས་པའི་རྡོ་རྗེ་ཡིས། །ལོག་རྟོག་ལྷ་མིན་དཔུང་རྣམས་འཇོམས་
ལ་འདུད། །མཁྱེན་པའི་སྤྲིན་ཚོགས་རྣམ་དཔྱོད་མཁའ་ལ་འཁྲིགས། །
སྤོབས་པའི་གློག་ཕྲེང་སྙན་པའི་འབྲུག་སྒྲ་ཅན། །དྲི་མེད་ལེགས་བཤད་

བདུད་རྩིའི་ཆར་རྒྱུན་གྱིས། །བློ་གྲོས་ལོ་ཏོག་རྒྱས་པར་མཛད་ལ་
འདུད། །ཆོས་ཁྲིམས་ཆབ་སྲིད་འཛིན་པ་སྐྱེ་དགུའི་མགོན། །འདུལ་
བྱ་བློ་གསལ་དཔའ་བོའི་བུ་སྟོང་དང༌། །དད་སོགས་འཕགས་ནོར་
རིན་ཆེན་བདུན་ལྡན་པའི། །བདུད་ཀྱི་དཔུང་རྣམས་འཇོམས་པར་
མཛད་ལ་འདུད། །བློ་གྲོས་དཀྱིལ་འཁོར་དྲི་མེད་མདངས་གསལ་
ཞིང་། །འཆད་རྩོད་རྩོམ་པའི་འོད་ཟེར་བྱེ་བས་བརྒྱན། །འགྲོ་བློའི་
མུན་སེལ་གདུལ་བྱའི་དགེ་ཚོགས་ཀྱི། །ཆུ་སྐྱེས་ཚལ་རྣམས་རྒྱས་
པར་མཛད་ལ་འདུད། །ཆོས་རྗེ་ཉི་མ་འདས་རྗེས་མཚུངས་མེད་
ཅིང༌། །ལྷག་བསམ་དཀར་པོའི་ཆ་ཤས་ཡོངས་རྫོགས་ལ། །ལེགས་
བཤད་གསུང་གི་བསིལ་ཟེར་སྟོང་འཕྲོས་པས། །སྐྱེ་དགུའི་བློ་མིག་
ལེགས་པར་སྦྱོང་ལ་འདུད། །སྡེ་བདུན་གངས་རིའི་ཁྲོད་དུ་ལེགས་
གནས་ཤིང་། །རྣམ་དཔྱོད་སྟོབས་ཆེ་ལུང་རིགས་མཆེ་སྡེར་ཅན། །
སྒྲ་དང་སྙན་ངགས་སྡེབ་སྦྱོར་ཚིག་གི་རྒྱན། །རལ་པའི་ཚོགས་
རབ་དུ་མས་མཛེས་ལ་འདུད། །ཚད་མེད་ལུས་བརྗིད་བྱང་ཆུབ་
སེམས་སྟོབས་ཆེ། །བསྡུ་དངོས་གསེར་གྱི་དྲ་བས་རབ་སྤྲས་པ། །
ཕ་རོལ་ཕྱིན་དྲུག་སྤྱོད་པའི་མཆེ་རྣོ་ཞིང༌། །ཉེས་སྤྱོད་འདམ་བུའི་
ཚལ་རྣམས་འཇོམས་ལ་འདུད། །རྒྱུད་སྡེ་རྒྱ་མཚོར་དམ་ཚིག་པད་

སྟོང་གཏམས། །བསྐྱེད་རྫོགས་འདབ་རྒྱས་ཏིང་འཛིན་མདངས་
གསལ་ཞིང་། །གདམས་པའི་ཟེའུ་འབྲུ་འཕྲིན་ལས་དྲི་བསུང་ཅན། །
གདུལ་བྱའི་བུང་བས་ལེགས་པར་བརྟེན་ལ་འདུད། །དེ་ལྟར་ལྷ་
དབང་ཀླུ་རྒྱལ་འཁོར་ལོས་སྒྱུར། །རྟ་བདུན་རི་བོང་ཅན་དང་རི་
དྭགས་དགྲ། །གླང་པོ་ཆུ་སྐྱེས་ཚལ་འདྲའི་བླ་མ་ལ། །གུས་པས་
ཐལ་སྦྱར་དད་པས་གསོལ་བ་འདེབས། །བླ་ཆེན་ཆོས་ཀྱི་རྒྱལ་པོ་
འཕགས་པ་ལ།།ཤུགས་ཆེན་དད་པས་གསོལ་བ་བཏབ་པའི་མཐུས།།
རྒྱ་ཆེན་བདེ་བར་གཤེགས་པའི་གསུང་རབ་ལ། །རླབས་ཆེན་བློ་
གྲོས་དཀྱིལ་འཁོར་རྒྱས་པར་ཤོག ། །
གཡག་སྟོན་སངས་རྒྱས་དཔལ་གྱི་བསྟོད་པ་བསྟན་ཉི་མ།
༈ སངས་རྒྱས་བསྟན་པ་ཉིན་མོར་བྱེད་པའི་དཔལ། །གསུང་
རབ་ཀུན་གྱི་གླེགས་བམ་གཅིག་གྱུར་ཅིང༌། །རིག་གནས་ཀུན་ལ་
མི་འཇིགས་སྤོབས་པ་ཐོབ། །མཚུངས་མེད་དཔལ་ལྡན་བླ་མར་གསོལ
བ་འདེབས། །མཁྱེན་པ་ཉི་མའི་འོད་ཟེར་རབ་འབར་ཞིང་། །མང་ཐོས་
གསུང་རབ་རྒྱ་མཚོའི་བདག་ཉིད་ཅན། །མཚུངས་མེད་བརྩེ་བའི་ཁུར་

ལྡན་འགྲོ་བའི་མགོན། །འགྲོ་བའི་དེད་དཔོན་མཆོག་ལ་ཕྱག་འཚལ་
ལོ། །དཔལ་ལྡན་ས་སྐྱ་དཔག་ཚད་བགྲོད་པའི་གནས། །མཁས་མང་
དུ་མས་བསྟེན་པའི་གཙུག་ལག་ཏུ། །རྣམ་མང་ངོ་མཚར་ལྟས་དང་
བཅས་ཏེ་འཁྲུངས། །ཀུན་གྱིས་བསྟོད་པར་འོས་ལ་ཕྱག་འཚལ་ལོ། །
བཅུ་ཕྲག་ལོ་ལ་རབ་བྱུང་མཛད་པའི་ཚེ། །དབུ་སྐྲ་གཏོར་བས་ས་
ཕྱོགས་འཇའ་འོད་འཁྱིལ། །མཁནཔོས་ཉི་མ་ཤར་བའི་རྨི་ལམ་མཐོང་།།
བསྟན་པའི་སྒྲོན་མེར་བསྟན་ལ་ཕྱག་འཚལ་ལོ།  །སྨྲ་བའི་དབང་ཕྱུག་
ལུང་རིགས་སྨྲ་བ་པོ། །མི་འཇིགས་སྤོབས་པས་བླ་མའི་ཞབས་ལ་
གཏུགས། །ཡང་དག་རིག་པའི་ཚིག་དོན་ཐོགས་མེད་མཁྱེན། །ཕ་
རོལ་རྒོལ་བ་བཟློག་ལ་ཕྱག་འཚལ་ལོ། །བཅུ་གསུམ་ལོ་ཡི་མཐར་
སོན་མཁས་མང་གིས། །ཡོངས་སུ་བསྟེན་པ་དཔལ་ལྡན་གསང་ཕུ་
རུ། །འདུས་པ་རྒྱ་མཚོའི་དབུས་ན་རྩོད་པ་ཡིས། །ཀུན་ལས་རྒྱལ་
བར་མཛད་ལ་ཕྱག་འཚལ་ལོ། །སླར་ཡང་ཡང་དག་རིགས་པ་རྟོག་
གེའི་གཞུང༌། །འབུམ་ཕྲག་གཅིག་གི་ཚིག་དོན་ཐུགས་སུ་ཆུད། །
རྩོད་ལ་འགྲན་པར་སྤོབས་པའི་ཟླ་མེད་པ། །སྨྲ་བའི་དབང་ཕྱུག་
མཆོག་ལ་ཕྱག་འཚལ་ལོ། །བཅུ་ཕྲག་གཉིས་ཀྱི་ལོ་ཡི་མཐར་སོན་
ཚེ། །རྒྱལ་ཡུམ་དགོངས་འགྲེལ་བཅས་པ་འའབུམ་ཕྲག་དྲུག །ཁ་

ཏོན་མཛད་པས་དགོངས་དོན་སེམས་བྱེད་ཅིང༌། །སྔོན་མེད་རྟོགས་
པ་ཐོབ་ལ་ཕྱག་འཚལ་ལོ། །སྔོན་ཚེ་མ་ག་དྷ་ཡི་གཙུག་ལག་ཏུ། །ལྔ་
རིག་པཎ་ཆེན་བཅུ་ཡི་མཆོག་གྱུར་ཅིང་། །ཕྱོགས་བཞིའི་མུ་སྟེགས་
སྟོན་པ་ཕམ་མཛད་ནས། །གངས་རིའི་ཁྲོད་འདིར་འཁྲུངས་ལ་ཕྱག་
འཚལ་ལོ། །བཅུ་ཕྲག་གསུམ་གྱི་ལོ་ཡི་མཐར་སོན་དུས། །རྒྱལ་
བའི་ཡུམ་ལ་ཁ་ཏོན་མཛད་པའི་ཚེ། །མཁའ་ལ་བྱམས་མགོན་ཞལ་
མཐོང་ཕྱག་བརྐྱང་ནས། །བྱིན་གྱིས་བརླབ་པར་མཛད་ལ་ཕྱག་
འཚལ་ལོ། །ཀུན་བཏུས་མཛོད་དང་ས་སྡེ་ལ་སོགས་པ། །མངོན་པའི་
གཞུང་ལུགས་རྒྱ་མཚོ་ཐུགས་སུ་རྫོགས། །འདུལ་བ་མདོ་རྩ་རྒྱ་ཆེར་
འགྲེལ་དང་བཅས། །ཚིག་དོན་ཐུགས་སུ་ཆུད་ལ་ཕྱག་འཚལ་ལོ། །
གསང་འདུས་ཀྱཻ་རྡོར་ལ་སོགས་རྒྱུད་སྡེའི་གཞུང༌། །ཐུགས་སུ་ཆུད་
ཅིང་དགོངས་དོན་ཟབ་མོ་རྟོགས། །རིམ་གཉིས་ཟབ་མོའི་དོན་ལ་བརྟན་
པ་ཐོབ། །ཏིང་འཛིན་ཕུལ་བྱུང་བརྙེས་ལ་ཕྱག་འཚལ་ལོ། །ལྷོ་ཡི་རི་
བོའི་ནགས་འདབ་ལུང་རིགས་ཀྱི། །རྨད་བྱུང་གསུང་གི་སྒྲ་དབྱངས་
སྒྲོགས་པའི་ཚེ། །དགའ་ལྡན་གནས་ནས་ལྷ་ཡི་རོལ་མོའི་སྒྲ། །ཀུན་
གྱི་ཐོས་པར་སྒྲོགས་ལ་ཕྱག་འཚལ་ལོ། །མདོ་སྡེའི་སྡེ་སྣོད་ལ་སོགས་
འབུམ་ཕྲག་བརྒྱད། །ཐུགས་སུ་ཆུད་ཅིང་ལུང་རིགས་དུ་མའི་དོན། །

འབུམ་ཕྲག་བཞི་ཡིས་སྔོན་མེད་རབ་གསལ་མཛད།།བསྟན་པའི་སྒྲོན་
མེར་གྱུར་ལ་ཕྱག་འཚལ་ལོ། །དཔལ་ལྡན་ས་སྐྱར་ཐོ་རངས་མཉམ་
བཞག་དུས། །སུམ་ཅུ་རྩ་གསུམ་ལྷ་ཡི་རྔ་སྒྲ་ལས། །ཆོས་ཀྱི་སྡོམ་བཞི་
སྟོན་པའི་སྒྲ་ཐོས་པས། །སྔོན་མེད་བསམ་གཏན་ཐོབ་ལ་ཕྱག་འཚལ་
ལོ། །ངོ་མཚར་མཁས་མང་དུ་མ་འདུ་བའི་གནས། །ཡར་ཀླུངས་ཐང་
ཆེན་རྒྱལ་བའི་ཁང་བཟང་དུ། །རྒྱལ་ཡུམ་གསུང་ཚེ་ལྷ་ཡི་ཚོགས་
རྣམས་ཀྱིས། །མེ་ཏོག་ཆར་ཆེན་ཕབ་ལ་ཕྱག་འཚལ་ལོ། །མར་མེ་
མཛད་དཔལ་ཞབས་ཀྱིས་བགྲོད་པའི་གནས། །བྱང་ཕྱོགས་མདོག་
གི་གཙུག་ལག་ཁང་བཟང་དུ། །རྒྱལ་ཡུམ་གསུང་ཚེ་ལྷ་ཡི་ཙནྡན་
དྲིས། །ཕྱོགས་ཀུན་ཁྱབ་པར་མཛད་ལ་ཕྱག་འཚལ་ལོ། །མངོན་
དགའི་ཆོས་སྡེ་པདྨོའི་ནགས་ཚལ་དུ། །འདུས་པ་རྒྱ་མཚོར་ལུང་
རིགས་ཆར་པ་ཕབ། །དེ་ཚེ་ལྷ་ཡི་ཞག་གྲངས་དུ་མ་རུ། །ལྷ་རྫས་མེ་
ཏོག་འཐོར་ལ་ཕྱག་འཚལ་ལོ། །ལྷག་པའི་ལྷ་ཡི་རིག་སྔགས་བཟླས་
པའི་ཚེ། །འཇའ་ཚོན་གུར་གྱིས་ཁོར་ཡུག་བསྐོར་བའི་དབུས། །
བཅོམ་ལྡན་མི་གཡོ་རབ་མཛེས་གངས་རིའི་མདོག །མངོན་སུམ་
གཟིགས་པར་མཛད་ལ་ཕྱག་འཚལ་ལོ། །མཁས་པ་ལུང་མང་པོ་ཡིས་
རྒྱལ་ཡུམ་གྱི། །གླེགས་བམ་དུ་མ་དག་དང་ཁྱེད་ཀྱི་སྐུ། །དབྱེར་

མེད་གྱུར་པའི་རྨི་ལམ་གསལ་མཐོང་ནས། །རྨད་བྱུང་ལུང་བསྟན་
མཛད་ལ་ཕྱག་འཚལ་ལོ། །གསང་ཕུར་བྱམས་པའི་ཆོས་ལྔ་གསུངས་
པའི་ཚེ། །ཅིག་ཅར་སྐུ་ལུས་བཀོད་པ་མང་དུ་བསྟན། །གདུལ་བྱ་
རྣམས་ཀྱི་ཐེ་ཚོམ་གཅོད་མཛད་པའི། །ངོ་མཚར་དང་བ་བསྐྱེད་ལ་
ཕྱག་འཚལ་ལོ། །དང་བའི་བློ་ཅན་གདུལ་བྱ་དུ་མ་ལ། །གཞན་ལ་
ལྐོག་ཏུ་གྱུར་པ་གཞན་གྱི་སེམས། །མངོན་སུམ་རིགས་པའི་མཚན་
མ་དུ་མང་བསྟན། །ཐོགས་མེད་མངོན་ཤེས་ལྡན་ལ་ཕྱག་འཚལ་ལོ།
གཞོན་ནུ་བློ་གྲོས་མངའ་རིས་གུང་ཐང་དུ། །བཞུགས་པའི་ཚེ་ན་མཁས་
པའི་དབང་པོ་འདི། །བྱམས་པའི་དྲུང་དུ་འགྲོ་བའི་མཚན་མ་མཐོང་། །
དེ་ཚེ་མཁས་པས་བསྟོད་ལ་ཕྱག་འཚལ་ལོ། །དམ་ཆོས་འཆད་ལ་
ཞུགས་ནས་མྱང་འདས་བར། །མཐའ་ཡས་ཡུལ་ཕྱོགས་ཆོས་ཀྱི་
འཁོར་ལོ་བསྐོར། །ལུང་རིགས་སྨྲ་བའི་སློབ་མ་ཁྲི་ཕྲག་བཞི། །ཡོངས་
སུ་སྨིན་པར་མཛད་ལ་ཕྱག་འཚལ་ལོ། །ས་སྐྱའི་དགའ་ལྡན་གནས་
ན་བཞུགས་པའི་ཚེ། །རྗེས་འབྲངས་གཉིས་དང་བཅས་ཏེ་ནུབ་ཕྱོགས་
ཀྱི། །བདེ་བ་ཅན་གྱི་ཞིང་ཁམས་རབ་བགྲོད་པའི། །དག་པའི་སྣང་བ་
ཐོབ་ལ་ཕྱག་འཚལ་ལོ། །རིམ་གཉིས་ཟབ་མོའི་དོན་ལ་མཉམ་བཞག་
ཚེ། །འཕགས་པ་སྤྱན་རས་གཟིགས་དབང་མངོན་སུམ་གཟིགས། །

སྐུ་ཡི་འོད་ཟེར་ལུས་ལ་རབ་སྤྲོས་པས། །ཚད་མེད་ཏིང་འཛིན་ཐོབ་
ལ་ཕྱག་འཚལ་ལོ། །མྱ་ངན་འདས་ཚེ་ཀྱཻ་ཡི་རྡོ་རྗེ་སོགས། །ལྷ་རྣམས་
མཐོང་ནས་བསྟན་ལ་རབ་དགའ་བའི། །ལྷ་ཡི་ཚོགས་ཀྱིས་ཁ་དོག
རྣམ་ལྔ་ཡི། །མེ་ཏོག་ཆར་ཆེན་ཕབ་ལ་ཕྱག་འཚལ་ལོ། །ས་རྣམས་
རབ་གཡོས་འཇའ་ཚོན་གུར་ཁྱིམ་ཕུབ། །ཙནྡན་དྲི་བསུང་ཕྱོགས་
ཀུན་ཁྱབ་པར་འགེང་། །མཁས་ལ་ལྷ་ཡི་རོལ་མོའི་སྒྲ་དབྱངས་སྒྲོགས།།
ངོ་མཚར་དཔག་མེད་བསྟན་ལ་ཕྱག་འཚལ་ལོ། །སྐུ་གདུང་བཞུ་བའི་
དུད་རིས་འཁྱིལ་བ་ལས། །རྣམ་ཐོས་བུ་ཡི་རི་མོ་རྣམ་པར་བཀྲ། །སྐུ་
གསུང་ཐུགས་ཀྱི་རྟེན་མཆོག་རྨད་བྱུང་དང༌། །དཔག་མེད་རིང་བསྲེལ་
སྤྲུལ་ལ་ཕྱག་འཚལ་ལོ། །སྐུ་ཡི་རྟེན་དུ་ཀྱཻ་རྡོར་མི་གཡོ་བ། །བསྟན་
གཙོ་འཇམ་དབྱངས་ཁ་སར་པ་ནི་དང༌། །བྱམས་པ་ཆོས་འཆད་ཕྱག་
རྒྱ་མཛད་པའི་ཚུལ། །ཡོངས་སུ་སྟོན་པར་མཛད་ལ་ཕྱག་འཚལ་ལོ། །
གསུང་གི་རྟེན་དུ་ཨ་ཡིག་དུང་དང་བཅས། །རྣམ་དག་མཆོད་རྟེན་ཐུགས་
ཀྱི་རྟེན་དུ་བཞག །སྐུ་གདུང་རིང་བསྲེལ་བརྒྱ་ཕྲག་དུ་མ་ཞིག །གདུལ་
བྱའི་དོན་དུ་སྤྲུལ་པར་མཛད་ལ་འདུད། །གང་གི་ཡོན་ཏན་མི་ཟད་ཆུ་
གཏེར་ལས། །ཅུང་ཟད་བླངས་ནས་དང་བའི་བློ་ཡིས་བསྟོད། །དགེ་
ཚོགས་གྲུབ་པ་གང་དེས་འགྲོ་བ་ཀུན། །ཡོན་ཏན་རྒྱ་མཚོའི་བླ་མ་

མཉེས་བྱེད་ཤོག །མི་ཕམ་གཡག་གི་རྣམ་ཐར་མདོར་བསྡུས་པ། །རོང་སྟོན་ཐམས་
ཅད་མཁྱེན་པས་མཛད་པའོ།།
རོང་སྟོན་ཆོས་རྗེ་ལ་བསྟོད་པ་གསུང་རབ་མ།
༈ གསུང་རབ་རྒྱ་མཚོའི་ཕ་རོལ་མཐར་སོན་ཞིང་། །མང་ཐོས་བློ་
གྲོས་སྤྲིན་སྔོན་རོལ་པའི་མཁར། །ལེགས་བཤད་ཉིན་མོར་བྱེད་པའི་
འོད་སྟོང་ཅན། །སྨ་བའི་དབང་པོ་མཆོག་ལ་ཕྱག་འཚལ་ལོ། །འཆད་
པ་ངག་གི་འོད་ཟེར་སྟོང་འཕྲོ་ཞིང་། །རྩོམ་པ་སྐྱོན་མེད་མཁས་པའི་
ཡིད་རབ་འཕྲོག །རྩོད་པ་གླང་པོའི་དགྲ་ལས་མངོན་རོལ་བ། །ཕ་རོལ་
རྒོལ་བ་བཟློག་ལ་ཕྱག་འཚལ་ལོ། །བསྡུ་དངོས་དྲི་ཞིམ་གསལ་བའི་
སྙིང་པོ་ཅན། །ཚད་མེད་བཞི་ཡི་དྲི་བསུང་ཕུན་ཚོགས་ལྡན། །སྐྱབས་
གསུམ་དྲི་མེད་ཅོད་པན་གཙུག་ན་འཛིན། །དགོས་འདོད་ལྷག་བསམ་
ལྡན་ལ་ཕྱག་འཚལ་ལོ། །གཅིག་ཏུ་ཆོས་ལ་ངེས་པའི་ཐུགས་གསལ་
ཞིང་། །ཏིང་འཛིན་ཉི་མའི་དཀྱིལ་འཁོར་ཡོངས་སུ་འཛིན། །དྲི་མེད་
བསྟན་པའི་ཁུར་གྱི་མི་མངའ་བའི། །བསྟན་པའི་ཁུར་ཆེན་བསྣམས་
ལ་ཕྱག་འཚལ་ལོ། །བློ་གྲོས་ཉིན་མོར་བྱེད་པའི་འོད་སྟོང་གིས། །

རྨོངས་པའི་རབ་རིབ་ཀུན་ནས་འཕྲོག་བྱེད་ཅིང༌། །ཟབ་མོའི་དོན་གྱི་
སྙིང་པོ་གསལ་མཛད་པ། །དཔལ་ལྡན་བླ་མའི་ཞབས་ལ་ཕྱག་འཚལ་
ལོ། །ཀུན་ཏུ་ཞལ་ནས་བདུད་རྩིའི་རང་བཞིན་ཅན། །ཚད་མེད་བྱིན་
རླབས་འོད་སྟོང་འགྱེད་པར་མཛད། །མཐའ་ཡས་འགྲོ་བའི་དབུས་ན་
མངོན་མཐོ་བའི་།དཔལ་ལྡན་བླ་མ་རོང་སྟོན་ཆེན་པོའི་ཞབས། །
གཙུག་གི་ནོར་བུས་གུས་པས་འདུད་པར་བགྱི། །གང་ལ་གང་གིས་
གུས་པས་བསྟོད་པ་ཡི། །དགེ་ཚོགས་དྲི་མེད་གང་ཞིག་ཐོབ་པ་དེས།།
འགྲོ་ཀུན་སྲིད་པའི་རྒྱ་མཚོ་ལས་བསྒྲལ་ནས། །བླ་མེད་རྫོགས་པའི་
བྱང་ཆུབ་མྱུར་ཐོབ་ཤོག །ཅེས་པ་རང་ལ་རང་གིས་བསྟོད་པ་རོང་སྟོན་ཤེས་བྱ་
ཀུན་རིག་ཤཱཀྱ་རྒྱལ་མཚན་རང་གིས་བྱས་པའོ། །
ངོར་ཆེན་ཀུན་དགའ་བཟང་པོའི་བསྟོད་པ་དང་པོ།
༈ རབ་དཀར་དགེ་བའི་མཚོ་ལས་ལེགས་འཁྲུངས་ཤིང་། །ལེགས་
པར་སྦྱངས་པའི་བློ་གྲོས་ཆ་ཤས་རྫོགས། །ཕྲིན་ལས་འོད་དཀར་
ཕྱོགས་བཅུར་འགྱེད་མཛད་པ། །དཔལ་ལྡན་ཟླ་བའི་ཞབས་ལ་ཕྱག་
འཚལ་ལོ། །རྒྱལ་བ་ཀུན་གྱི་ལེགས་བཤད་སྙིང་པོའི་དོན། །རབ་དགའི་

ཏིང་འཛིན་སྟོབས་ཀྱིས་ཡོངས་སུ་རྟོགས། །ཕྲིན་ལས་བཟང་པོས་འགྲོ་
བ་རྗེས་འཛིན་པ། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །རིམ་
གཉིས་ཟབ་མོའི་ཏིང་འཛིན་བརྟན་པ་ཐོབ། །དབང་བཞིའི་ཆུ་བོས་མཐའ་
ཡས་གདུལ་བྱ་ཡི། །ལུས་ངག་ཡིད་ཀྱི་དྲི་མ་སྦྱོང་མཛད་པ། །དཔལ་
ལྡན་བླ་མའི་ཞབས་ལ་ཕྱག་འཚལ་ལོ། །དམ་པ་ཉེར་བསྟེན་ལེགས་
བཤད་བདུད་རྩི་ཡིས། །ཟབ་མོའི་དོན་ལ་མི་འཇིགས་སྤོབས་པ་
ཐོབ། །ནང་རིག་སྡེ་སྣོད་རྟོགས་པ་ཕུལ་དུ་བྱུང༌། །དཔལ་ལྡན་བླ་མའི་
ཞབས་ལ་ཕྱག་འཚལ་ལོ། །པདྨོའི་མཚོ་ལ་འོད་སྟོང་བདག་པོ་བཞིན།།
གདུལ་བྱའི་བློ་གྲོས་ཀུན་ནས་རྒྱས་པར་མཛད། །མི་ཤེས་མུན་པ་
རིང་དུ་སྤོང་བ་པོ། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །
བརྩེ་བའི་ཁུར་ལྡན་མཐའ་ཡས་འགྲོ་བའི་དོན། །གཡེལ་བ་མེད་པར་
ཡོངས་སུ་སྒྲུབ་པར་མཛད། །སྤྱན་རས་གཟིགས་དབང་མངོན་སུམ་
སྣང་བ་བཞིན། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །དྲི་
མེད་ཚུལ་ཁྲིམས་བརྟན་པ་ཡངས་པའི་ཁྱོན། །བྱང་ཆུབ་སེམས་ཀྱི་
ལྗོན་པ་རབ་རྒྱས་ཏེ། །སྙིང་རྗེའི་མེ་ཏོག་དཀར་པོ་ཡོངས་སུ་འཛིན། །
དཔལ་ལྡན་བླ་མའི་ཞབས་ལ་ཕྱག་འཚལ་ལོ། །སྐུ་ཡི་ཆུ་འཛིན་དཀར་
པོ་ལྷུན་སྟུག་ཅིང༌། །རྨད་བྱུང་སྤོབས་པའི་གློག་ཕྲེང་རྣམ་པར་གཡོ། །

མི་ཤེས་གདུང་བ་ཡོངས་སུ་སྐྱོབ་པར་མཛད། །དཔལ་ལྡན་བླ་མའི་
ཞབས་ལ་ཕྱག་འཚལ་ལོ། །དྲེགས་ལྡན་གཞན་གྱིས་རྟོགས་པར་དཀའ་
བའི་དོན། །རབ་ཏུ་ཞིབ་པའི་བློ་ཡིས་ལེགས་རྟོགས་ནས། །ཕས་ཀྱི་
རྒོལ་བ་ཟིལ་གྱིས་གནོན་པ་པོ། །དཔལ་ལྡན་བླ་མའི་ཞབས་ལ་ཕྱག་
འཚལ་ལོ། །དཔལ་ལྡན་བླ་མའི་ཡོན་ཏན་ཆུ་གཏེར་ལས། །ཆ་ཤས་
ཙམ་ཞིག་བླངས་ནས་རབ་བརྗོད་པའི། །དགེ་ཚོགས་གྲུབ་པ་གང་
དེས་འགྲོ་བ་ཀུན། །དཔལ་ལྡན་བླ་མས་རྗེས་སུ་འཛིན་གྱུར་ཅིག །
ཅེས་སྙིགས་དུས་ཀྱི་རྡོ་རྗེ་འཆང་གཉིས་པ་ས་བཟང་པ་ཀུན་དགའ་བཟང་པོ་ལ་གསོལ་
བ་གདབ་པ་དི་ནི་དགེ་བཤེས་པདྨ་གྲགས་ཀྱིས་བསྐུལ་བའི་ངོར་རོང་སྟོན་ཤེས་བྱ་ཀུན་
རིག་གིས་ས་ཕོ་རྟའི་ལོ་ཟླ་བ་བཅུ་པའི་ཉ་གང་བའི་ཉིན་ཆོས་གྲྭ་ཆེན་པོ་དཔལ་ནཱ་ལེནྡྲར་
སྦྱར་བའི་ཡི་གེ་པ་ནི་རྒྱལ་བ་སེང་གེས་བགྱིས་སོ། །
རྡོ་རྗེ་འཆང་ཀུན་དགའ་བཟང་པོ་ལ་བསྟོད་པ་གཉིས་པ།
༈ ཀུན་མཁྱེན་ཆོས་ཀྱི་རྗེ་ཀུན་དགའི་མཚན་ཅན་ལ་གསོལ་བ་
འདེབས་པའི་ཚིགས་སུ་བཅད་པ་དངོས་གྲུབ་ཀྱི་འབྲས་བཟང་སྩོལ་
བར་བྱེད་པ་ཞེས་བྱ་བ་བླ་མ་དམ་པའི་ཞབས་ལ་གུས་པས་ཕྱག་འཚལ་

ལོ། །རླབས་ཆེན་ཤུགས་དྲག་ཐུགས་རྗེའི་སྤྱན་ཡངས་པས། །འགྲོ་
ཀུན་སྒྲོལ་མཛད་རྗེ་བཙུན་ཆོས་ཀྱི་རྗེ། །བདག་སྙིང་མཆོག་དགའི་
ལྟེ་བར་རབ་བཞུགས་ལ། །བཟང་པོའི་མགོན་གྱིས་བདག་རྒྱུད་བྱིན་
གྱིས་རློབས། །ཀུན་དགའི་ཟླ་ཟེར་ཕྱོགས་བརྒྱར་གཡོས་པ་ལས། །
སྐལ་པ་བཟང་པོས་བག་ཡོད་གྱུར་རྣམས་ལ། །ཐར་བའི་གྲོང་ཁྱེར་ཇི་
བཞིན་སྟོན་མཁས་པའི། །ཁམས་གསུམ་འགྲོ་བའི་བླ་མ་དེ་ལ་འདུད།།
ཕུན་ཚོགས་ཚོགས་གཉིས་སྟོང་གིས་བསྐྲུན་པའི་སྐུ། །གསུང་རབ་
རབ་འབྱམས་མ་ལུས་སྟོན་པའི་གསུང༌། །གང་ཐུགས་ཐུགས་རྗེའི་
རླབས་ཕྲེང་གཡོ་བ་ཅན། །ཀུན་མཁྱེན་མཁྱེན་པའི་གཏེར་མངའ་དེ་
ལ་འདུད། །དང་པོར་སྲིད་པའི་འབྱོར་པ་བརྒྱ་ཕྲག་ཞིག །དབང་པོའི་
གཞུ་ལྟར་གཟིགས་པའི་ལྷག་བསམ་གྱིས། །ཡོངས་རྫོགས་རྒྱལ་
བའི་བསྟན་ལ་ལེགས་ཞུགས་ནས། །སྒོ་གསུམ་ཉེས་པས་དབེན་པ་
དེ་ལ་འདུད། །ཕྲ་ཞིང་ཕྲ་བའི་གནང་བཀག་མ་ལུས་པ། །མ་འདྲེས་
སོ་སོར་འབྱེད་པའི་ཤེས་རབ་ཀྱིས། །མ་དག་སྤྱོད་པ་རིང་དུ་རྒྱང་
བསྲིངས་པའི། །ཉན་ཐོས་ཆེན་པོ་དེ་ལ་གུས་པས་འདུད། །འགྲོ་འདིའི་
ཕན་བདེའི་ཁུར་ཆེན་མ་ལུས་པ། །སྙིང་སྟོབས་ཆེན་པོའི་བརྩེ་བས་
ལེགས་བླངས་ཏེ། །རྒྱལ་སྲས་སྤྱོད་པས་ཉི་མཚན་དུས་འདའ་བའི། །

སེམས་དཔའ་ཆེན་པོའི་ཞབས་ལ་སྙིང་ནས་འདུད། །མཁྱེན་དང་བརྩེ་
བའི་དཔུང་ཚོགས་མི་དམན་པས། །ཤིན་ཏུ་རྒྱས་པའི་སྡེ་སྣོད་མ་ལུས་
པ། །ལེགས་པར་རྟོགས་ནས་གཞན་ལ་འདོམས་མཛད་པའི། །ཀུན་
གྱིས་ཕྱར་བྱར་འོས་པ་དེ་ལ་འདུད། །རིགས་ཅན་རྣམས་ལ་རང་དང་
རྗེས་མཐུན་པའི། །ཐེག་པས་རྒྱུད་སྦྱངས་ཟབ་མོའི་ལམ་བསྟན་ནས།།
ཚེ་འདི་ཉིད་ལ་སངས་རྒྱས་སྩོལ་མཁས་པའི། །རབ་འབྱམས་བསྟན་
པའི་མངའ་བདག་དེ་ལ་འདུད། །མཚུངས་བྲལ་རྣམ་དཔྱོད་ཆེན་པོའི་
དགེ་ལེགས་ཀྱིས། །རྒྱ་ཆེན་གཞུང་བརྒྱའི་དེ་ཉིད་འབྱེད་པ་ལ།
གཞན་གྱི་དྲིང་གིས་བརྫི་བར་མི་ནུས་པའི། །ཀུན་མཁྱེན་མཁས་པའི་
དབང་པོ་དེ་ལ་འདུད། །རྒྱ་ཆེན་ཆོས་ཀྱི་སྤྱན་སྟོང་རབ་མངའ་བའི།
ཆེན་པོ་རྣམས་ཀྱི་གཙུག་གི་ཅོད་པན་ལས། །གཞན་དུ་ཞབས་ཟུང་
ནམ་ཡང་མི་འདོར་བའི། །གངས་ཅན་མཁས་པའི་གཙུག་རྒྱན་དེ་ལ་
འདུད། །རྟག་ཏུ་མུན་པའི་ཕུང་པོར་སྐྱབས་སོང་བའི། །ཕྱོགས་རེའི་
མིག་ཅན་ལོག་པར་མགུ་རྣམས་ཀྱང༌། །ཁྱོད་གསུངས་ཟླ་བའི་ཟེར་
ཕྲེང་ལ་ཆགས་པ། །སྙིགས་དུས་མཚན་མོའི་མགོན་པོ་དེ་ལ་འདུད། །
དྲི་མེད་ལུང་གི་གློག་སྟོང་གིས་འཁྱུད་པའི། །རྣམ་དག་རིགས་པའི་
རྡོ་རྗེའི་ཟེར་ཕྲེང་ནི། །ཕས་རྒོལ་དྲེགས་པའི་སྙིང་ལ་འབེབ་མཁས་པ། །
།

རྒྱ་ཆེན་རིགས་པའི་དབང་ཕྱུག་དེ་ལ་འདུད། །ཁྱོད་གཞུང་སྟོབས་
དགྲའི་རྩེ་བརྒྱ་འཕྲོས་པ་ལས། །རང་བཟོས་མྱོས་པའི་སྟོབས་ལྡན་
དཔུང་ཚོགས་བཞི། །ཆོས་མིན་སྨྲ་བའི་ཅ་ཅོ་རབ་བཏང་ནས། །ས་
འོག་མུན་པར་འཇུག་མཁས་དེ་ལ་འདུད། །ཆོས་དང་ཆོས་མིན་འབྱེད་
པའི་མཐུ་གྲུབ་པས། །ཆོས་ཀྱི་ཟོལ་གྱིས་ཆོས་མིན་སྨྲ་བའི་གཞུང༌། །
རྣམ་པར་འཇོམས་མཁས་རྩོམ་པའི་རྒྱལ་མཚན་ནི། །སྲིད་རྩེའི་བར་
དུ་བསྒྲེང་མཁས་དེ་ལ་འདུད། །དཔལ་ལྡན་ཨེ་ཝཾ་ཆོས་ཀུན་ལྡན་པའི་
གནས། །བརྒྱད་ཁྲི་བཞི་སྟོང་ཆོས་ཀྱི་འབྱུང་ཁུངས་ཆེར། །བདེ་སྟོང་
སྒྱུ་མའི་གར་ལ་རྟག་རོལ་བའི། །ཁྱབ་བདག་རྡོ་རྗེ་འཆང་ལ་གསོལ་
བ་འདེབས། །དྲི་མེད་དབང་དང་རྣམ་དག་རྒྱུད་བཤད་དང༌། །གདམས་
པའི་ལུས་རྫོགས་རྔ་གསང་མཐོན་པའི་ས། །དཀྱིལ་འཁོར་རྣམ་བཞིར་
སྐུ་བཞི་སྒྲུབ་པའི་ཐབས། །སྟོན་མཛད་སྤྲུལ་པའི་སྐུ་ལ་གསོལ་བ་
འདེབས། །རབ་འབྱམས་ཐུབ་པའི་རིང་ལུགས་མཐའ་དག་དང་། །
ཁྱད་པར་དུ་ཡང་ཟབ་མོ་སྔགས་ཀྱི་ལམ། །དུས་འདིར་ཁྱོད་ཉིད་ཁོ་
ནས་གསལ་མཛད་པ། །མཚུངས་མེད་བཀའ་དྲིན་ཅན་ལ་གསོལ་
བ་འདེབས། །རྒྱལ་བ་ཀུན་གྱི་ཐུགས་ལས་འཁྲུངས་པའི་སྲས། །ཕྱི་
ནང་ཆོས་ཀྱི་རྒྱལ་སྲིད་ཆེན་པོ་ལ། །དབང་འབྱོར་ཆོས་ཀྱི་འཁོར་ལོས་

བསྒྱུར་བ་ནི། །སྲིད་གསུམ་འདི་ན་ཁྱོད་ལས་གཞན་ཡོད་མིན། །དེ་
ཕྱིར་སྟོབས་དང་མི་འཇིགས་མ་འདྲེས་སོགས། །དགེ་ལེགས་ཡོན་
ཏན་ཀུན་གྱི་གཏེར་མངའ་བའི། །ཁྱོད་ཀྱི་ལེགས་པར་བཤད་པ་མཐའ་
དག་ནི། །ཚད་བཟུང་ནུས་པར་བརྗོད་པ་མིན་མོད་ཀྱི། །ཕྲིན་ལས་
རྣམ་བཞིས་འགྲོ་རྣམས་སྒྲོལ་མཛད་པའི། །ཚུལ་ལས་བརྩམས་ཏེ་
ཅུང་ཟད་བསྟོད་པ་ཡི། །དགེ་བ་དེ་ཡང་འགྲོ་བ་མ་ལུས་པ། །སྲིད་པའི་
མཚོ་ལས་སྒྲོལ་བའི་རྒྱ་རུ་བསྔོ། །སྔོན་བསགས་བསོད་ནམས་བརྒྱ་
ཡིས་ལེགས་བསྐྲུན་པའི། །དལ་འབྱོར་གྲུ་བཟང་སྨོན་པའི་བ་དན་
ཅན། །མཚུངས་མེད་དམ་པའི་མགོན་གྱིས་བཟུང་བ་འདི། །རྣམ་དག་
ཚུལ་ཁྲིམས་རྒྱ་མཚོར་བསྒྲོད་པར་ཤོག །སྤུ་གྲིའི་སོར་ཆགས་སྦྲང
རྩི་མྱང་བ་ལྟར། །འགྱུར་བའི་སྡུག་བསྔལ་དག་གིས་ཆེར་བསྣུན་པའི།།
སྲིད་པའི་བདེ་ལ་ཡིད་བརྟན་མི་རུང་བས། །འཁོར་བའི་རྒྱ་མཚོ་སྐེམ་
པར་བྱིན་གྱིས་རློབས། །ཐེག་པ་མཆོག་སྟོན་བླ་མའི་བཀའ་དྲིན་གྱིས།།
རྡོ་རྗེའི་ལུས་ལ་ལྷུན་གྲུབ་དཀྱིལ་འཁོར་བཞིར། །རྣམ་དཀར་དབང་
བཞིས་རྒྱལ་བའི་སྐུ་བཞི་པོ། །ཚེ་འདི་ཉིད་ལ་འགྲུབ་པར་བྱིན་གྱིས་
རློབས། །དེ་སྐད་བརྗོད་འདི་ལེ་ལོ་ཡི། །རྒྱ་མཚོར་བྱིང་ཀྱང་དབང་མེད་དུ། །བསྐུལ་
བར་བྱེད་པའི་ནན་ཚིག་ངོར། །མཆོག་ལྡན་ལེགས་པའི་བློ་ཡིན་ནོ། །ཚུལ་འདི་རྣམ་

དཔྱོད་ཆེན་པོའི་ཁྲི་སྟེངས་སུ། །ཕྱི་ནང་གཞུང་དང་ཐ་སྙད་ཕལ་ཆེར་ལ། །མུན་པ་ཕྱོགས་
ཙམ་གསལ་བའི་ང་རྒྱལ་གྱིས། །གཞན་གྱི་ཡོན་ཏན་ཇི་བཞིན་མི་མཐོང་མོད། །སྡོམ་
གསུམ་གུས་པས་ནོས་པའི་བླ་མ་ལ། །དད་པའི་རྒྱ་མཚོ་འཕྱུར་བའི་དཔལ་ཡོན་ལས།
གློ་བུར་བསྟོད་པའི་འབྲུག་སྟོང་སྒྲོག་པ་པོ། །ཤཱཀྱ་མཆོག་ལྡན་དྲི་མེད་ལེགས་པའི་བློ། །
ཅེས་བྱ་བ་འདི་ན་ཚོད་ལྡན་གྱི་ལོ། གྲོ་བཞིན་ཅན་གྱི་དཀར་ཕྱོགས་ཀྱི། སྟོང་པ་དང་པོའི་
སྔ་དྲོའི་ཆ་ལ། སྒོ་གསུམ་མི་དགེ་བའི་བྱ་བ་རྒྱང་རིང་དུ་སྤངས་ཏེ། རྗེ་བཙུན་དམ་པ་འདི་
ཉིད་ཀྱི་ཞབས་རྡུལ་སྤྱི་བོས་བླངས་ཤིང་།རིམ་པ་གཉིས་ཀྱི་རྣལ་འབྱོར་ལ་གཡེལ་བ་མེད་
པའི། དགེ་སློང་ཤཱཀྱ་བཤེས་གཉེན་ཞེས་བྱ་བས་ལེགས་པར་བསྐུལ་ཞིང་། མཐུན་པའི་
རྐྱེན་སྦྱར་བ་ལ་བརྟེན་ནས། ཁྱབ་དག་རྡོ་རྗེ་འཆང་ཆེན་པོ་དེ་ཉིད་ཀྱི་བཀའ་འབངས་སུ་གྱུར་
པ། ཤཱཀྱའི་དགེ་སློང་མཆོག་ལྡན་ལེགས་པའི་བློ་གྲོས་ཀྱིས། མངོན་བརྗོད་དང་། ཚིག་རྒྱན་
གྱིས་མ་བཅིངས་པར་དཔལ་ཨེ་ཝཾ་ཆོས་ལྡན་ཐུབ་ཆེན་མངོན་པར་དགའ་བའི་དབེན་གནས་
སུ་སྦྱར་བའོ།། །།མངྒ་ལཾ།།

རྗེ་མུས་ཆེན་ལ་བསྟོད་པ་ཡོན་ཏན་རྗེས་སུ་དྲན་པའི་གཏེར།
ན་མོ་གུ་རུ་ཝེ། དཀོན་མཆོག་རྒྱལ་མཚན་རྩེ་མོའི་དཔལ་འབར་
བས། །རྒྱལ་བ་གཉིས་པའི་ཆོས་ཀྱི་རྒྱལ་སྲིད་ལ། །དབང་བསྒྱུར་
རྒྱལ་ཚབ་དམ་པའི་མཚན་ལྡན་པ། །དཔལ་ལྡན་ཕྲིན་ལས་བཟང་
པོར་མགོས་ཕྱག་འཚལ། །དཀོན་མཆོག་གསུམ་དངོས་རྗེ་བཙུན་
བླ་མ་ལ། །རིགས་བརྒྱའི་བདག་པོར་གཟིགས་པའི་རྣལ་འབྱོར་གྱིས།།
རྣམ་རྒྱལ་ཟུང་འཇུག་མཚན་དཔེ་འབར་བའི་སྐུ། །ངེས་པར་མངོན་
དུ་མཛད་ལ་ཕྱག་འཚལ་ལོ། །ནམ་ཡང་དཀོན་པ་མཆོག་དང་ཐུན་
མོང་གི །དངོས་གྲུབ་རྣམ་གཉིས་རྒྱལ་བ་ཉིད་ལས་བརྙེས། །མཚན་
བཅས་མཚན་མ་མེད་པའི་རྣལ་འབྱོར་གྱིས། །ཉིན་མཚན་གཡེལ་
བ་མེད་ལ་ཕྱག་འཚལ་ལོ། །དཀོན་མཆོག་མངོན་པར་རྟོགས་པའི་
དཔལ་ཡོན་གྱིས། །གཞན་འཕྲུལ་དབང་བྱེད་བདག་པོའི་དཔུང་
ཚོགས་ལས། །རྣམ་པར་རྒྱལ་བའི་དགེ་མཚན་དཔལ་མངའ་བ། །
ཕྲིན་ལས་བཟང་པོའི་ཞབས་ལ་ཕྱག་འཚལ་ལོ། །ཐུན་མོང་ཐུན་
མོང་མིན་པའི་འདུལ་བ་ཡིས། །ཉིད་ཀྱི་སྐུ་གསུང་ཐུགས་གསུམ་

བཙུན་པོར་བྱས། །མདོ་དང་སྔགས་ཀྱི་ཆོས་ཚུལ་རྒྱ་མཚོ་ཡིས། །
རྣམ་དཔྱོད་བང་མཛོད་ཕོངས་པ་ཀུན་དང་བྲལ། །སྟོང་ཉིད་བློ་དང་
རྒྱལ་སྲས་སྤྱོད་པ་ཡིས། །སེམས་དཔའ་ཆེན་པོར་གྱུར་ལ་ཕྱག
འཚལ་ལོ། །ཁྱོད་ཀྱིས་དང་པོར་མཁས་པའི་ཚོགས་རྣམས་བསྟེན།།
ལུང་དང་རིགས་པའི་གནས་རྣམས་ལེགས་པར་སྦྱངས། །བར་དུ་
གྲུབ་པའི་དབང་ཕྱུག་དམ་པ་ལས། །ཐུན་མོང་མིན་པའི་གདམས་
པ་རྒྱ་ཆེར་མནོས། །ཐ་མར་དམ་པས་བསྔགས་པའི་སྨན་ལྗོངས་
སུ། །མཆོག་གི་དངོས་གྲུབ་བརྙེས་ལ་ཕྱག་འཚལ་ལོ། །ཕ་རོལ་
ཕྱིན་པའི་མདོ་གཞུང་དགོངས་འགྲེལ་བཅས། །ལེགས་པར་སྦྱངས་
ཤིང་རྒྱ་ཆེན་སྤྱོད་པའི་ཕྱོགས། །ངེས་པར་ཆུབ་ནས་སྲིད་དང་ཞི་
བ་ཡི། །ཕ་རོལ་ཕྱིན་པ་ཁྱོད་ལ་ཕྱག་འཚལ་ལོ། །མདོ་དང་རྣམ་
འགྲེལ་མཛད་པའི་གཞུང་ལུགས་རྣམས། །སློབ་དཔོན་མཁས་པའི་
གསུང་ལས་ངེས་ཆུབ་ནས། །ཆོས་དང་ཆོས་མིན་སོ་སོར་འབྱེད་
པ་ཡི། །རིགས་པའི་ལམ་ཆེན་མཁྱེན་ལ་ཕྱག་འཚལ་ལོ། །བས་
མཐའི་གནས་སུ་མཆོག་གི་དངོས་གྲུབ་ལ། །ལྷག་པ་གཞོལ་བས་
དབེན་པ་ལྷུར་མཛད་ཀྱང་། །ཐུགས་རྗེས་བསྡུས་པའི་འཁོར་ཚོགས་
རྒྱ་མཚོ་ལ། །ཕྲིན་ལས་ལྷུན་གྱིས་གྲུབ་ལ་ཕྱག་འཚལ་ལོ། །བདག་

ཀྱང་དེང་ནས་ཚེ་རབས་ཐམས་ཅད་དུ། །དང་པོར་རྒྱ་ཆེན་ཐོས་པས་
ཡིད་སྦྱངས་ཤིང་། །བར་དུ་གདམས་པའི་བདུད་རྩིས་ཡིད་འཁུལ་
ནས། །ཐ་མར་རྩེ་གཅིག་སྒྲུབ་ལ་གཡེལ་མེད་ཤོག །གང་ཤར་སྣང་
སྟོང་སྒྱུ་མ་ལྷ་ཡི་སྐུ། །ཚུལ་བཞིན་ཡིད་བྱེད་མི་འགྱུར་བདེ་བའི་
བདག །རིམ་གཉིས་ཟུང་དུ་འཇུག་པའི་རྣལ་འབྱོར་གྱིས། །མཆོག་
ཏུ་བདེ་བའི་གོ་འཕང་དེ་ཐོབ་ཤོག །ཅེས་རྒྱལ་སྲས་མུས་པ་ཆེན་པོའི་ཞབས
ལ་ཕྱག་འཚལ་ནས་སྨོན་ལམ་གདབ་པའི་ཚིགས་སུ་བཅད་པ་ཡོན་ཏན་རྗེས་སུ་དྲན་
པའི་གཏེར་ཞེས་བྱ་བ་འདི་ནི། དམ་པ་དེ་ཉིད་ཀྱི་གསུང་ལས་ཐུན་མོང་མ་ཡིན་པས་
གདམས་པ་དུ་མའི་བཀའ་དྲིན་ཉེ་བར་ཐོབ་པ། དཔལ་ཤཱཀྱ་མཆོག་ལྡན་དྲི་མེད་ལེགས་
པའི་བློས། ཉེ་བར་སྦྱར་བ་ཡིན་ནོ། །
བདག་ཆེན་ཆུ་མིག་པ་བློ་གྲོས་དབང་ཕྱུག་ལ་བསྟོད་པ།
ན་མོ་གུ་རུ་ཝེ། བློ་གྲོས་མངོན་མཐོའི་ཁང་བཟང་ཉམས་དགའ་
བར། །མཁྱེན་རབ་དབང་ཕྱུག་ལེགས་པའི་འབྱུང་གནས་གང༌། ཚུལ་
ཁྲིམས་རྣམ་དག་རྒྱལ་མཚན་མཐོན་པོའི་དཔལ། །བཟང་པོའི་གདུགས་
དཀར་འཛིན་དེར་མགོས་ཕྱག་འཚལ། །བློ་གྲོས་རབ་ཡངས་མཁྱེན་

པའི་དབང་ཕྱུག་ཅན། །ཐུགས་རྗེའི་མངའ་བདག་ལེགས་པའི་འབྱུང་
གནས་ཆེ། །རྣམ་དཀར་གྲགས་པའི་རྒྱལ་མཚན་འཛིན་པའི་དཔལ། །
བཟང་པོའི་ཕྲིན་ལས་ཅན་དེར་མགོས་ཕྱག་འཚལ། །འགྲོ་མང་བྱམས་
པའི་བདུད་རྩིས་ལེགས་སྐྱོང་ཞིང་། །ཐུགས་རྗེའི་གསུང་གིས་གདུལ་
བྱའི་དབུལ་བ་སེལ། །ནམ་ཡང་བྱང་ཆུབ་ཐུགས་ཀྱི་ངང་ཚུལ་ཅན། །
བརྩེ་ཆེན་བླ་མ་ཁྱོད་ལ་མགོས་ཕྱག་འཚལ། །ཆོས་ཚུལ་རེ་རེའི་དེ་
ཉིད་གསུང་པ་ན། །ཤེས་བྱེད་བརྒྱ་ཡིས་འཐད་པ་དང་བཅས་པས། །
ཡིད་ལ་འབབ་ཅིང་རྣ་བར་རབ་སྙན་པར། །གསུངས་མཁས་སྨྲ་བའི་
ཉི་མར་མགོས་ཕྱག་འཚལ། །དྲི་མེད་ལུང་གི་གློག་ཕྲེང་སྟོང་འཁྱུག་
པའི། །ཡང་དག་རིགས་པའི་སྤྲིན་གྱི་རྔ་དབྱངས་ཀྱིས། །ལོག་སྨྲའི་
སྙིང་ལ་འཇིགས་པ་ཆེ་བསྐྱེད་ནས། །ཆོས་ཀྱི་ཆར་ཆེན་སྩོལ་ལ་མགོས་
ཕྱག་འཚལ། །སྡེབ་སྦྱོར་རྒྱན་གྱི་གངས་རི་ལས་འོངས་ཤིང༌། །མངོན་
བརྗོད་རླབས་ཀྱི་ཕྲེང་བས་ཉེར་མཛེས་པའི། །རྩོམ་པའི་ཆུ་ཡིས་ཐུབ་
བསྟན་ཡིད་བཞིན་མཚོ། །ལེགས་པར་སྤེལ་བ་ཁྱོད་ལ་མགོས་ཕྱག་
འཚལ། །ཟབ་ཡངས་བློ་གྲོས་ཆོས་ཀུན་མཁྱེན་པའི་ཐུགས། །ཚུལ་
ཁྲིམས་དབང་ཕྱུག་ངུར་སྨྲིག་འཛིན་པའི་སྐུ། །ལེགས་པའི་འབྱུང་
གནས་དམ་ཆོས་སྟོན་པའི་གསུང་། །རྒྱལ་མཚན་རྩེ་མོར་མཆོད་འོས་

དེར་ཕྱག་འཚལ། །དེ་ལྟར་བསྟོད་ཅིང་གསོལ་བ་བཏབ་པའི་མཐུས། །
གང་ཐུགས་རྒྱ་མཚོ་ཇི་བཞིན་གང་བ་དང༌། །ཁྱོད་གསུང་ལྷ་ཡི་རྔ་
བཞིན་འདོམས་པ་དང༌། །ཉིད་སྐུ་ལྷུན་པོ་བཞིན་དུ་ཞབས་བརྟན་ཤོག །།
མངྒ་ལཾ༎
བདག་ཆེན་བློ་གྲོས་རྒྱལ་མཚན་ལ་བསྟོད་པ།
ན་མོ་གུ་རུ་ཝེ། འཇམ་དབྱངས་མཁྱེན་པའི་དབང་པོ་ས་སྐྱ་
པ། །རྗེ་བཙུན་བརྩེ་བ་ཆེན་པོའི་གདུང་བཟུང་ནས། །ཕྲིན་ལས་
དབང་པོར་གྱུར་པའི་བློ་གྲོས་ཀྱིས། །བསྟན་པའི་རྒྱལ་མཚན་འཛིན་
པ་དེ་ལ་འདུད། །གསུང་རབ་མང་དུ་མཁྱེན་པའི་བློ་གྲོས་ཅན། །སྒྲུབ
པའི་རྒྱལ་མཚན་འཛིན་ལ་ཐུགས་གཞོལ་བས། །དབེན་པའི་གནས་
སུ་རང་རྒྱུད་སྨིན་མཛད་ནས། །གཞན་ཕན་ལྷུན་གྱིས་གྲུབ་པ་དེ་ལ་
འདུད། །རང་བཞིན་ལྷན་སྐྱེས་གདོད་ནས་དག་པའི་སྐུ། །བདེ་ཆེན་
ཡེ་ཤེས་སྒྲིབ་ཀུན་བྲལ་བའི་གསུང་། །ཡོན་ཏན་ཀུན་རྫོགས་ཆོས་
དབྱིངས་རྡོ་རྗེའི་ཐུགས། །མ་ལུས་རིགས་བརྒྱའི་བདག་པོར་གསོལ་
བ་འདེབས། །ཀུན་རྫོབ་ཆོས་ཀུན་མ་དག་སྣང་བར་མཁྱེན། །ཇི་སྙེད་

ཆོས་ཀུན་ཉམས་ཀྱི་ངང་ནས་གསལ། །དག་སྣང་ཆོས་དབྱིངས་
ངང་ནས་ཚོགས་གཉིས་པོ། །བསྐྲུན་མཛད་རྡོ་རྗེ་འཛིན་པར་གསོལ་
བ་འདེབས། །སྐལ་བཟང་སློབ་མའི་དཀྱིལ་འཁོར་རྣམ་བཞི་པོ། །
རང་བཞིན་ལྷུན་གྲུབ་སྐུ་བཞིར་ངོ་སྤྲད་ནས། །དབང་བཞིས་སྨིན་
ཅིང་ལམ་བཞིས་གྲོལ་མཛད་པའི། །ཁྱབ་བདག་འཁོར་ལོའི་མགོན་
པོར་གསོལ་བ་འདེབས། །དག་དང་མ་དག་སྣང་བ་ཇི་སྙེད་པ།
སྣང་མཁན་རང་གི་སེམས་སུ་མཁྱེན་གྱུར་ནས། །སེམས་ཉིད་སྤྲོས་
པའི་མཐའ་བྲལ་གཟིགས་གྱུར་པ། །ཟུང་འཇུག་ལྟ་བའི་དབང་པོར་
གསོལ་བ་འདེབས། །འཁོར་བའི་ཉམས་ཀྱིས་ཆད་པའི་གཡངས་
ས་སྤངས། །མྱང་འདས་ཉམས་ཀྱིས་རྟག་པའི་མཐར་ཀུན་བསལ། །
ཟུང་འཇུག་ངང་ནས་སྒོ་གསུམ་སྐྱོན་བྲལ་བ། །ཡང་དག་སྤྱོད་པའི་
དབང་པོར་གསོལ་བ་འདེབས། །ཇི་སྙེད་ཆོས་ཀུན་གསལ་བའི་ངོ་
བོར་གཟིགས། །ཇི་ལྟའི་དོན་ལ་རྟོག་མེད་ཐུགས་སུ་ཆུད། །གསལ་
སྟོང་ཉམས་སུ་མྱོང་བའི་རྣལ་འབྱོར་གྱིས། །ཟུང་འཇུག་སྒོམ་པའི་
དབང་པོར་གསོལ་བ་འདེབས། །རྡོ་རྗེའི་ལུས་ལ་གནད་དུ་བསྣུན་
པའི་སྐུ། །བདེ་ཆེན་ཡེ་ཤེས་མཆོག་ཏུ་འབར་བའི་གསུང་། །འགྲོས་
ཆེན་རྣམ་བཞི་དབུ་མར་ཐིམ་པའི་ཐུགས། །འབྲས་བུའི་དབང་ཕྱུག་

ཁྱོད་ལ་གསོལ་བ་འདེབས། །རྡོ་རྗེ་ཆོས་སྐྱོང་བྲན་བཞིན་བསྐུལ་
བའི་སྐུ། །གོང་མའི་ཆོས་ཀྱི་བང་མཛོད་འཛིན་པའི་གསུང་། །ཟབ་
མོའི་ལམ་གྱི་བྱིན་གྱིས་བརླབས་པའི་ཐུགས། །ཕྲིན་ལས་དབང་
པོར་གྱུར་ལ་གསོལ་བ་འདེབས། །དེ་ལྟར་གསོལ་བ་བཏབ་པའི་
བསོད་ནམས་ཀྱིས། །མ་དག་སྣང་བ་འཁྲུལ་པར་ཤེས་པ་དང་། །
ཉམས་ཀྱི་སྣང་བ་སྒྱུ་མར་ཤེས་པ་དང༌། །དག་སྣང་ལམ་དུ་ལོངས
པར་བྱིན་གྱིས་རློབས། །མ་དག་སྣང་བས་ཡིད་འབྱུང་སྐྱེ་བ་དང་། །
ཉམས་ཀྱི་སྣང་བས་བྱམས་བརྩེ་འཕེལ་བ་དང་། །དག་པའི་སྣང་བས་
སེམས་ཅན་རྣམས་དོན་དུ། །ངེས་འབྱུང་གཏིང་ནས་སྐྱེ་བར་བྱིན་
གྱིས་རློབས། །རྒྱུ་རྒྱུད་སྦྱང་གཞིའི་གནས་སུ་ཤེས་པ་དང་། །ཐབས་
རྒྱུད་སྦྱོང་བྱེད་ངོ་བོར་རྟོགས་པ་དང༌། །ཉེས་ཀུན་ཟད་ཅིང་ཡོན་ཏན་
ཀུན་རྫོགས་པའི། །འབྲས་རྒྱུད་ལམ་དུ་ལོངས་པར་བྱིན་གྱིས་རློབས།།
གཉིས་འཛིན་འཁྲུལ་པ་རང་སར་དག་པ་དང་། །བླང་དོར་ཚུལ་བཞིན་
བྱེད་པའི་སྤྱོད་པ་དང་། །རང་བྱུང་ལྷན་ཅིག་སྐྱེས་པའི་ལྟ་བ་དང་།།
ཟུང་འཇུག་གྲུབ་མཐའ་སྙོགས་པར་བྱིན་གྱིས་རློབས། །གཞན་
དབང་ལུས་ལ་རྟེན་འབྲེལ་འགྲིག་གྱུར་ནས། །ཀུན་བཏགས་ཟུང་
འཛིན་བྲལ་བའི་ལྟ་བ་ཡིས། །མ་རིག་མུན་པ་བྲལ་བའི་ཆོས་ཅན་

ཡང་། །ཡོངས་གྲུབ་ལོངས་སྤྱོད་རྫོགས་སྐུར་བྱིན་གྱིས་རློབས༎
ཅེས་པ་འདི་དད་པ་དང་ལྡན་པ་མང་པོས་བསྐུལ་བའི་ངོར་རྗེ་དེ་ཉིད་ལ་ཕྱག་རྒྱ་ཆེན་
པོ་མཆོག་གི་བདུད་རྩི་ཉེ་བར་བླངས་པ། །དཔལ་ཤཱཀྱ་མཆོག་ལྡན་དྲི་མེད་ལེགས་པའི་
བློས་ཉེ་བར་སྦྱར་བའི་ཡི་གེ་པ་ནི་བཤེས་གཉེན་ཆོས་ཀྱི་རྒྱལ་མཚན་ནོ། །བྷཝནྟུ།།
རྫོང་ཆེན་ཀུན་དགའ་རྣམ་རྒྱལ་གྱི་བསྟོད་པ།
༈ ཤེས་བྱ་ཀུན་རིག་ཐམས་ཅད་མཁྱེན། །དགའ་ཆེན་ཧེ་རུ་ཀ་
ཡིས་དངོས། །ཕྱོགས་ལས་རྣམ་རྒྱལ་འགྲོ་བའི་དཔལ། །རྗེ་བཙུན་
བླ་མ་ལ་ཕྱག་འཚལ། །ཤོ་ལོ་ཀ་འདི་མཁན་ཆེན་བྱམས་གླིང་པས་མཛད་པའོ།།
ཕུན་ཚོགས་བསླབ་གསུམ་ནོར་ལྡན་ཀུན་དགའི་མཚན། །ཕྱོགས་
ལས་རྣམ་པར་རྒྱལ་བའི་ལུང་རིགས་ཀྱིས། །དཔལ་ལྡན་གྲགས་
པའི་གསུང་རབ་ཁ་ཕྱེ་ནས། །འགྲོ་ཀུན་བཟང་པོས་སྐྱོང་བ་གཙུག་
ནས་རྒྱལ། །རིང་ནས་ཚོགས་གཉིས་རླབས་ཆེན་སྐྲུན་པའི་མཐུས།།
རིགས་རུས་དཔལ་འབྱོར་ཆེན་པོ་བདག་པོའི་དཔལ། །སྙན་པའི་
བ་དན་ས་གསུམ་ལྷང་ངེ་བ། །ཀུན་གྱིས་བཀུར་བར་འོས་ལ་གསོལ་

བ་འདེབས། །གཞོན་ནུ་ཉིད་ནས་མདོ་རྒྱུ་མན་ངག་གི །དེ་ཉིད་
འབྱེད་ལ་ཐོགས་པ་མེད་གྱུར་ཅིང་། །སྐྱེ་བ་ཀུན་ཏུ་དམ་པའི་སྤྱོད་
ཚུལ་ལ། །སྒོམ་པ་མཆོག་ཏུ་གྱུར་ལ་གསོལ་བ་འདེབས། །ཁྱོད་
ཀྱིས་འཆད་རྩོད་རྩོམ་པའི་འབྲུག་སྒྲ་ཆེས། །མཁས་པའི་ཚོགས་
ནང་སྙན་པའི་སྒྲ་སྒྲོག་ཅིང་། །སྐྱེ་དགུར་ལེགས་བཤད་ཆོས་ཀྱི་
ཆར་པ་ཡིས། །ཚིམ་མཛད་སྨྲ་བའི་ཉི་མ་ཁྱེད་ལ་འདུད། །ཁྱད་པར་
རྟོག་གེ་ལ་སྦྱང་གངས་ཅན་གྱི། །མངོན་པའི་ང་རྒྱལ་གྱིས་མཐོ་
མཁས་པའི་བདག །ཁྱོད་དྲུང་སྨྲ་བ་བཅད་དེ་ཞུམ་གྱུར་པ། མཁས་
པའི་གཙུག་རྒྱན་ཁྱོད་ལ་གསོལ་བ་འདེབས། །བལྟ་བས་མི་ངོམ་
བསིལ་ཟེར་བྱེ་བའི་མདངས། །རབ་གསལ་ཟླ་བའི་དཀྱིལ་འཁོར་
ཡོངས་རྫོགས་པ། །ཀུན་ལ་སྙོམས་པར་སྟོན་མཛད་འཇིག་རྟེན་
གྱི། །མིག་གི་བདུད་རྩི་ཁྱོད་ལ་གསོལ་བ་འདེབས། །ཁྲིམས་བརྒྱ་
རྣམ་དག་དྲི་ཞིམ་ངད་ལྡན་ཞིང་། །སྙིང་རྗེའི་ཆུ་ཡིས་རྒྱུན་ཆད་མེད་
པར་བརླན། །རྟག་ཏུ་རྡོ་རྗེ་བཞི་ཡི་ལམ་ལ་གནས། །འགྲོ་བའི་འདྲེན་
པ་མཆོག་ལ་གསོལ་བ་འདེབས། །གང་དུ་བརྩམ་པའི་རྟོགས་པ་ཉེར་
ཞི་ནས། །གང་སྣང་དཀྱིལ་འཁོར་འཁོར་ལོའི་ང་རྒྱལ་དང་། །གང་
གསུང་གསང་སྔགས་གྲག་སྟོང་རྣམ་པ་ལས། །མ་ཡང་གཡོ་བ་མེད་

ལ་གསོལ་འདེབས། །བསྟན་སྲུང་རྒྱ་མཚོའི་ཚོགས་ཀྱིས་མངོན་
སུམ་དུ། །བྲན་བཞིན་གུས་པའི་ཚུལ་གྱི་ཁྱོད་ཀྱི་བསྟན། །འཛིན་
སྐྱོང་སྤེལ་བར་བྱེད་ཅིང་ཕ་རོལ་གྱི། །སྡེ་འཇོམས་མཐུ་སྟོབས་དབང་
ཕྱུག་ཁྱོད་ལ་འདུད། །རྒྱུ་སྡེ་རྒྱ་མཚོ་ཆེ་ལ་དབང་བསྒྱུར་ཅིང་། །སྐུ་
བཞིའི་ནུས་པ་འཇོག་པའི་ཆུ་རྒྱུན་གྱིས། །རིམ་གཉིས་ཟབ་མོའི་ལོ་
ཏོག་ལེགས་བསྐྲུན་པ། །རྣལ་འབྱོར་ཆེན་པོའི་ཞབས་ལ་གསོལ་
འདེབས། །ཟབ་དང་རྒྱ་ཆེའི་ཆོས་ཀྱི་རྒྱ་མཚོ་ཆེ། །ཐོས་བསམ་སྒོམ་
པའི་གྲུ་རྫིང་ལ་གནས་ནས། །དགོས་འདོད་རིན་ཆེན་བླངས་ཏེ་སྐལ་
ལྡན་ཞིང་། །འཁྲིད་མཛད་མཁྱེན་བརྩེའི་སྤྱན་ཡངས་ཁྱོད་ལ་འདུད།།
དེ་ལྟར་དམ་པའི་ཡོན་ཏན་རྒྱ་མཚོ་ལས། །ཆུ་ཐིག་ཙམ་བླང་བསྟོད་
པའི་དགེ་ལེགས་དེས། །མཐའ་ཡས་ལུས་ཅན་ཁྱོད་ཀྱི་རྗེས་བཟུང༌
ནས། །གསུང་གི་བདུད་རྩི་རྟག་ཏུ་འཐུང་བར་ཤོག །བདག་ཀྱང་དེ་
ནས་སྐྱེ་བ་ཐམས་ཅད་དུ། །སྐུ་ཡི་དཀྱིལ་འཁོར་རྟག་ཏུ་བལྟ་བྱེད་
ཅིང་། །བཀའ་བཞིན་གྲུབ་ནས་མཐའ་ཡས་རྒྱལ་བ་རྣམས། །དགྱེས་
པའི་ལམ་ལ་འགྲོ་ཀུན་འདྲེན་པར་ཤོག ། སེམས་དཔའ་ཆེན་པོ་མཁན་
ཆེན་ནམ་མཁའ་ཆོས་བཟང་དཔལ་བཟང་པོས་མཛད་དོ། །

མཁས་གྲུབ་ཨ་མོ་གྷ་ཤྲཱིའི་བསྟོད་པ།
ན་མོ་གུ་རཱ་ཝེ། རྒྱལ་བའི་གསུང་རབ་འབུམ་ཕྲག་དུ་མ་ཡི། །
དོན་སྟོན་མཛད་ལ་ཆོས་ཀྱི་སྤྱན་ཡངས་ཤིང་། །ཡོད་པར་སྨྲ་བའི་ཚུལ་
ཁྲིམས་གོས་བཟང་ཅན། །དཔལ་ལྡན་མཁས་བཙུན་བཟང་པོར་གསོལ་
བ་འདེབས། །ཀུན་སྤྱོད་རྣམ་དག་དང་བ་འདྲེན་པའི་སྐུ། །གཞན་ཕན་
ལྷུན་གྲུབ་དམ་ཆོས་སྒྲོགས་པའི་གསུང༌། །རིམ་གཉིས་ཟུང་དུ་འཇུག་
པའི་ཐུགས་མངའ་བ། །ཐེག་གསུམ་བསྟན་པའི་བདག་པོར་གསོལ་
བ་འདེབས། །ཁྱེད་ཐུགས་བྱང་ཆུབ་སེམས་ཀྱི་རྒྱ་མཚོར་གནས། །
མཁྱེན་རབ་རྒྱ་མཚོ་ཁྱོད་བློའི་དཔལ་དུ་བཟུང་། །ཕྲིན་ལས་ཆུ་བོ་སྟོང་
ཕྲག་འབེབས་མཁས་པ། །ཆོས་ཀྱི་རྒྱ་མཚོར་གུས་པས་གསོལ་བ་
འདེབས། །འཇིགས་མེད་སྤོབས་པ་ཤར་གྱི་རི་བོའི་རྩེར། །དོན་གསལ་
ངག་གི་ཤིང་རྟས་ལེགས་དྲངས་པའི། །ལེགས་བཤད་འོད་དཀར་ཕྱོགས་
བརྒྱར་སྤྲོས་པ་ཡིས། །ཐུབ་བསྟན་ཉིན་མོར་བྱེད་ལ་གསོལ་བ་
འདེབས། །རླབས་ཆེན་ཤུགས་དྲག་རིགས་པའི་དཔུང་ཚོགས་ཀྱིས།།
ཉེས་བཤད་དགྲ་སྡེའི་ཚོགས་རྣམས་ཕམ་བྱས་ནས། །གཞུང་ལུགས་

གླིང་ཆེན་བཞི་ལ་དབང་བསྒྱུར་བའི། །ཆོས་ཀྱི་རྒྱལ་པོར་གུས་པས་
གསོལ་བ་འདེབས། །ཚད་ལྡན་མཁས་པའི་གསུང་གི་རྗེས་འཇུག་
པའི། །ཕུལ་བྱུང་ལེགས་བཤད་རྩོམ་པའི་མཐུ་གྲུབ་པས། །ཐུབ་
དབང་བསྟན་པའི་བྱི་དོར་སྒྲུབ་མཁས་པའི། །ཤིང་རྟའི་སྲོལ་འབྱེད་
ཆེན་པོར་གསོལ་བ་འདེབས། །མཐའ་ཡས་ཡོན་ཏན་རྒྱ་མཚོའི་
དཔལ་འཛིན་ཀྱང་། །ཀུན་ནས་ཁེངས་པའི་རླབས་ཀྱིས་མི་བསྐྱོད་
པར། །ལེགས་བཤད་ཆུ་ཀླུང་འབུམ་ཕྲག་བསྡུད་ལ་མཁས། །མཁས་
ཤིང་དུལ་བའི་རྒྱ་མཚོར་གསོལ་བ་འདེབས། །ཕྱོགས་རེ་ལས་ཙམ་
གཞུང་བརྒྱ་ཤེས་པ་ཡི། །དྲེགས་པས་མྱོས་པའི་རྒོལ་བ་སྟོང་ཕྲག་
བརྒྱས། །ཞབས་ཟུང་གུས་པའི་གཙུག་གིས་ལེན་མཛད་པ། །གངས་
ཅན་མཁས་པའི་དབང་པོར་གསོལ་བ་འདེབས། །བྱམས་པའི་ཤུགས་
ཀྱིས་འགྲོ་མངས་བསྡུད་མཁས་ཤིང་། །འཆད་རྩོད་རྩོམ་པས་བསྟན་
པ་སྤེལ་ལ་མཁས། །ཀུན་ཀྱང་ཐུབ་པའི་གཤེགས་ཤུལ་ཉམས་དགའ་
བར། །འཁྲིད་མཛད་དགེ་བའི་བཤེས་ལ་གསོལ་བ་འདེབས། །དམ་
ཆོས་ཟོལ་གྱིས་ཆོས་བརྒྱད་ལྷུར་ལེན་པ། །རིང་དུ་སྤངས་ནས་ཐོས་
བསམ་སྒོམ་པ་དང༌། །བཤད་སྒྲུབ་གཉིས་ཀྱི་སྐུ་ཚེ་དོན་ཡོད་པར། །
མཛད་པའི་དཔལ་ལ་གུས་པས་གསོལ་བ་འདེབས། །དེ་ལྟར་གུས་

པའི་ཡིད་ཀྱིས་ཕྱག་འཚལ་ཞིང་། །ཕྱི་ནང་གསང་བའི་མཆོད་སྤྲིན་
རྒྱ་མཚོས་མཆོད། །ཉེས་པའི་ཚོགས་ཀུན་འགྱོད་པས་སོ་སོར་
བཤགས། །རང་གཞན་དགེ་ཚོགས་ཀུན་ལ་རྗེས་ཡིད་རངས། །ཟབ་
ཡངས་ཆོས་ཀྱི་འཁོར་ལོ་བསྐོར་བ་དང༌། །མཐའ་ཡས་འགྲོ་བའི་དོན་
དུ་ཞབས་བརྟན་པར། །གསོལ་བ་འདེབས་སོ་དགེ་ཚོགས་ཅི་མཆིས་
པ། །ཆོས་ཀྱི་རྒྱལ་པོའི་གོ་འཕང་དོན་དུ་བསྔོ། །དགེ་བ་འདི་ཡིས་བདག་
དང་འགྲོ་བ་ཀུན། །མི་དགེའི་བཤེས་དང་སྡིག་པའི་གྲོགས་སྤངས་
ནས། །དམ་ཆོས་ཚུལ་བཞིན་སྟོན་པའི་བཤེས་གཉེན་གྱིས། །དགེས་
བཞིན་རྗེས་སུ་འཛིན་པའི་རྒྱུར་གྱུར་ཅིག །ཅེས་པ་འདི་ནི། དམ་པ་དེ་ཉིད་ཀྱི་
ཞབས་རྡུལ་སྤྱི་བོས་ལེན་པ། དཔལ་ཤཱཀྱ་མཆོག་ལྡན་དྲི་མེད་ལེགས་པའི་བློ་གྲོས་ཀྱིས་
གོ་བདེ་བར་སྦྱར་བའོ།། མངྒ་ལཾ།།

དཔལ་ཐུབ་བསྟན་གསེར་མདོག་ཅན།
པཎ་ཆེན་ཤཱཀྱ་མཆོག་ལྡན་གྱི་སྐུ་བསྟོད་དང་པོ།
༈ ན་མོ་གུ་རཱ་ཝེ། ཤཱཀྱའི་དབང་པོའི་ཆོས་ཀྱི་རྒྱལ་སྲིད་ལ། །དབང་
བསྒྱུར་དམ་པའི་མགོན་གྱིས་རྗེས་བཟུང་བས། །རྒྱ་ཆེན་ཆོས་ཀྱི་
མིག་སྟོང་རབ་ཡངས་པ། །བློ་གསལ་དབང་པོ་མཆོག་ལྡན་ལེགས་
པའི་བློ། །ཁྱོད་ནི་ཡོངས་རྫོགས་ཐུབ་པའི་བསྟན་པ་ལ། །ཕྱོགས་
རེ་མིན་པའི་ངེས་པ་ཆེར་རྙེད་ནས། །མཐའ་ཡས་འགྲོ་བའི་དོན་ཕྱིར་
རྒྱལ་བ་ཡི། །ལམ་བཟང་ཚོལ་ལ་བརྩོན་པ་ལྷོད་མ་གྱུར། །ཁྱོད་ནི་
དགེ་བའི་བཤེས་ལ་རྒྱལ་བ་བཞིན། །བཅོས་མ་མིན་པའི་དད་པ་
བརྟན་པོ་ཡིས། །བསྟན་པའི་སྙིང་པོ་སྡོམ་གསུམ་ལེགས་མནོས་
ནས། །གཅིག་ཏུ་བསྟན་པ་འབབ་ཞིག་ལྷག་པར་སེམས། །ཁྱོད་ནི་
སྐྱེ་བར་སྦྱངས་པའི་མཐུ་ལྡན་པས། །དྲི་མེད་གཞུང་ལུགས་མང་
དུ་ཐོས་པ་དང༌། །དེ་དོན་རིགས་པས་འབྱེད་པའི་རྣམ་དཔྱོད་ཀྱིས། །
ཟབ་མོའི་དོན་ལ་འཇིགས་མེད་སྤོབས་པ་ཐོབ། །ཁྱོད་ཐུགས་སྡེ་སྣོད་
གསུམ་གྱི་ཕ་མཐར་སོན། །གསང་སྔགས་རྒྱ་མཚོའང་ཁྱོད་བློའི་
དཔལ་གྱིས་བཟུང་། །བརྡ་སྤྲོད་གཞུང་དང་སྙན་ངག་གཞུང་ལུགས་

དང་༎རྟོག་གེའི་གཞུང་བརྒྱ་སྨྲ་བའི་དབང་པོ་ཁྱོད། །མི་ཟད་ཚིག་
གི་གཏེར་ལ་དབངའབྱོར་པར། །ཐ་སྙད་སྨྲ་ལ་གཞན་དྲིང་མི་འཇོག་
ཅིང་། །དབང་པོའི་རིམ་བཞིན་སྙིང་ལ་ལེགས་འབབ་པའི། །ལེགས་
པར་བཤད་པའི་སྒྲ་དབྱངས་སྒྲོགས་མཁས་པ། །ཁྱོད་ཀྱིས་རང་
བཞིན་གྲུབ་མཐའ་རྒྱ་མཚོའི་གནད། །ལེགས་པར་རྟོགས་ནས་ལུང་
གི་རྗེས་འགྲོ་བའི། །དྲི་མེད་རིགས་པའི་རྣམ་འགྱུར་སྟོང་སྤྲོས་པས།།
གཞན་གཞུང་དྲེགས་པའི་རི་བོ་བསྙིལ་ལ་མཁས། །ཁྱོད་ནི་རྒྱལ་
བའི་དགོངས་པ་འབྲེལ་བ་ལ། །རྨད་བྱུང་ཤིང་རྟའི་སྲོལ་ནས་ལེགས་
དྲངས་པའི། །ཕུལ་བྱུང་ལེགས་བཤད་རྩོམ་པའི་མཐའ་གྲུབ་པས། །
ཐུབ་བསྟན་ཉི་མོར་བྱེད་པ་ཁྱོད་ཀྱིས་ནི། །དགེ་ལེགས་རྩ་བ་དཔལ་
ལྡན་བླ་མ་ཀུན། །རང་རང་འཁོར་ལོའི་མགོན་དང་དབྱེར་མེད་པར།།
ལེགས་པར་རྟོགས་ནས་མཆོག་དང་མཐུན་མོང་གི། །དོན་ཀུན་
སྒྲུབ་མཁས་ཁྱོད་ལ་ཕྱག་འཚལ་ལོ། །དེ་ལྟར་ཁྱོད་ཀྱི་ལེགས་བཤད་
འདིས་མཚོན་ནས། །རང་དང་གཞན་གྱི་དུས་གསུམ་དགེ་བ་ལ།
ཡིད་རངས་བགྱེས་པའི་རྣམ་དཀར་དགེ་བ་དེ། །ཆོས་ཀྱི་རྒྱལ་པོའི་
གོ་འཕང་དོན་དུ་བསྔོ། །དགེ་བ་འདི་ཡིས་བདག་དང་འགྲོ་བ་ཀུན། །
མི་དགེའི་བཤེས་དང་སྡིག་པའི་གྲོགས་སྤངས་ནས། །དམ་ཆོས་

ཚུལ་བཞིན་སྟོན་པའི་བཤེས་གཉེན་མཆོག །དགྱེས་ཞིང་རྗེས་སུ་
འཛིན་པའི་རྒྱུར་གྱུར་ཅིག །ཞེས་པ་འདི་ནི་དད་ལྡན་འགས། ནན་གྱིས་བསྐུལ་
བའི་ངོར་བགྱིས་ཏེ། །རྗེ་བཙུན་དགྱེས་པའི་བཤེས་གཉེན་གྱིས། །ནཱ་ལ་ཨིནྡྲའི་ཆོས་
གྲྭར་སྦྱ ར། །
པཎ་ཆེན་ཤཱཀྱ་མཆོག་ལྡན་གྱི་སྐུ་བསྟོད་གཉིས་པ།
ན་མོ་གུ་ར་ཝེ། ཤཱཀྱའི་སྲས་ཀྱི་ཐེག་མཆོག་ངེས་པའི་དོན། །
ཚད་ལྡན་ཤིང་རྟའི་སྲོལ་དུ་གང་བྱོན་པ། །དྲི་མེད་ལེགས་པའི་
བློ་ཡི་འདོམས་པ་ལ། །མཚུངས་བྲལ་དགེ་བའི་བཤེས་ལ་གསོལ་
འདེབས། །མཁས་བཙུན་བཟང་པོས་རང་རྒྱུད་སྨིན་པའི་སྐུ། །འཆད་
རྩོད་རྩོམ་པས་གཞན་རྒྱུད་གྲོལ་བའི་གསུང་། །ཐོས་བསམ་བསྒོམ་
པས་ཡིད་ཆེད་བརྙེས་པའི་ཐུགས། །མཁྱེན་བརྩེ་ནུས་པའི་དབང་
པོར་གསོལ་བ་འདེབས། །ཇི་ལྟའི་དོན་ལ་ཆགས་པ་སྤངས་པའི་
ཐུགས། །ཇི་སྙེད་འཆད་ལ་ཐོགས་པ་མེད་པའི་གསུང་། །ཟུང་འཇུག་
མཚན་མས་དབེན་པ་རྡོ་རྗེའི་སྐུ། །དཔལ་ལྡན་རིགས་བརྒྱའི་བདག་
པོར༴ ཤེས་རབ་མིག་གིས་མཐའ་གཉིས་སེལ་བའི་གསུང་། །སྙིང་
རྗེའི་ལམ་ནས་འགྲོ་བ་འདྲེན་པའི་སྐུ། །ནམ་ཡང་དབུ་མའི་ལམ་ལ་

གཞོལ་བའི་ཐུགས། །ཐུབ་བསྟན་སྙིང་པོར་མཛད་ལ༴ རང་བཞིན་
རྣམ་དག་རྫོགས་སངས་རྒྱས་ཀྱི་སྐུ། །གློ་བུར་རྣམ་དག་བདེ་བ་ཆེན་
པོའི་གསུང་། །ཟབ་གསལ་སྤྲོས་ཀུན་བྲལ་བའི་ཐུགས་རྗེ་ཡིས།
འགྲོ་མང་འདྲེན་པའི་དབང་པོར༴ མ་རྣམས་སྲིད་ལས་སྒྲོལ་བའི་ལྷག་
བསམ་གྱིས། །སྐུ་གསུང་ཐུགས་ཀྱི་བགྱི་བ་ཅི་མཆིས་པ། །ཕན་
བདེའི་འབྱུང་གནས་ཐུབ་བསྟན་རིན་ཆེན་གྱི། །རིམ་མགྲོར་བགྱི་
བ་དེ་ལ༴ དེ་ལྟར་དགེ་བའི་བཤེས་ལ་བསྙེན་བྱས་ནས། །འགྲོ་དྲུག་
ཕ་མར་ཤེས་པའི་སྙིང་རྗེ་དང༌། །ལས་འབྲས་བླང་དོར་འབྱེད་པའི་
ཤེས་རབ་ཀྱིས། །བདག་བློ་ཆོས་སུ་འགྲོ་བར་བྱིན་གྱིས་རློབས། །
སྲིད་པའི་ཕུན་ཚོགས་ཀུན་གྱི་རྩ་བ་ནི། །རྨོང་པའི་མུན་ཆེན་ཡིན་
པར་ཐག་བཅད་ནས། །བདག་མེད་ཡེ་ཤེས་འབར་བའི་སྒྲོན་མེ་
ཡིས། །དམ་ཆོས་ལམ་དུ་ལོངས་པར༴ བྱང་ཆུབ་ཐུགས་མཆོག་
ཆ་ཤས་གཅིག་ཙམ་ཡང་། །འགྲོ་ཀུན་ཕན་བདེའི་བྱེད་པོར་ངེས་
རྙེད་ནས། །གཞན་དོན་འབའ་ཞིག་སེམས་པའི་བརྩོན་འགྲུས་ཀྱིས།།
ལམ་གྱི་འཁྲུལ་པ་སེལ་བར༴ བཟང་ངན་རྟོག་པའི་ཕྲེང་བ་ཅི་ཤར་
ཡང༌། །གནས་ལུགས་སྒྲིབ་པའི་དྲི་མར་ཤེས་གྱུར་ཏེ། །མི་རྟོག་
ཏིང་འཛིན་ངང་ནས་འཁྲུལ་སྣང་ཀུན། །ཡེ་ཤེས་ཉིད་དུ་འཆར་བར་

བྱིན་གྱིས་བརློབས། །ཞེས་པ་དགེ་བའི་བཤེས་གཉེན་དང༌། །རྡོ་རྗེའི་སློབ་དཔོན་
སོ་སོ་ཡང་། །གཅིག་ཏུ་བསྡུས་པའི་སྐུ་མངའ་ལ། །བཀའ་དྲིན་དྲན་པའི་མོས་གུས
ཀྱིས། །མཆོད་བརྗོད་དངོས་གྲུབ་གསོལ་བའི་ཚིག །བསོད་ནམས་རྒྱལ་མཆོག་རབ་
བརྟན་དཔལ། །བཟང་པོའི་གསུང་གིས་བསྐུལ་བའི་ངོར། །མཆོག་ལྡན་ལེགས་པའི་
བློ་ཡིས་སྦྱར། །བླ་མའི་ཟབ་ལམ་གཅིག་པུས་མཁའ་སྤྱོད་དུ། །མྱུར་བར་མཁའ་འགྲོའི་
དབང་ཕྱུག་གྱུར་འདོད་པའི། །ཡིད་བཟང་གང་དག་མཆོག་གི་སྐལ་ལྡན་དུ། །ལེགས་
པར་འཁྲིད་པའི་བསྟོད་དབྱངས་དམ་པ་ཡིན། །མངྒུངྐུ་རུ་ཙ་ར་ཎ་མཱུ་ལ་ཨཱ་ཛམྨ་ཛ་ཏི་བྷ་
ཝ་ཏི། སརྦ་ཛ་ག་ཏ་ཤུ་དྷ་ཝནྟཱ།
པཎ་ཆེན་ཤཱཀྱ་མཆོག་ལྡན་གྱི་སྐུ་བསྟོད་གསུམ་པ།
ན་མོ་གུ་རུ་ཝེ། དགེ་ལེགས་ཀུན་འབྱུང་ཐུབ་བསྟན་རིན་པོ་ཆེ། །
འཁྲུལ་པའི་ལམ་ནས་གྱེན་དུ་འདེགས་པ་ལ། །དཔལ་ལྡན་ལུང་དང་
རིགས་པའི་སྟོབས་བརྒྱ་པ། །འཇིགས་མེད་སྨྲ་བའི་དབང་པོར་མགོས་
ཕྱག་འཚལ། །ལོ་བཅུ་ལོན་ཚེ་ཤཱཀྱའི་མཚན་ཅན་ལས། །རབ་ཏུ་
བྱུང་ནས་རྒྱ་ཆེའི་ཆོས་རྣམས་བཟུང༌། །ཉེར་ལྔའི་དུས་སུ་ཀུན་དགའི་
ཞབས་པད་ལས། །བསྙེན་པར་རྫོགས་ནས་ཟབ་མོའི་ཆོས་མང་
གསན། །བཤེས་གཉེན་དམ་པ་བཅུ་ཕྲག་བཞི་པོ་ལས། །མདོ་རྒྱུད་

མན་ངག་རིགས་གནས་ཕལ་ཆེར་ཐོས། །བསྟན་ལ་ལོག་པར་གཞོལ་
རྣམས་བརྡ་སྤྲོད་པའི། །གཞུང་རྩོམ་བྱེད་པོར་གུས་པས་གསོལ་བ་
འདེབས། །བཅོ་བརྒྱད་ལོ་ལ་བཤད་པའི་གྲྭར་ཞུགས་ནས། །བར་
ཆད་མེད་པའི་ལོ་གྲངས་ལྔ་བཅུ་རུ། །གཞུང་ཆེན་ཕལ་ཆེར་ཤིང་
རྟའི་སྲོལ་བཟང་བཞིན། །འཆད་མཁས་ཁྱོད་ཀྱི་བཤད་ལ༴ སྐུ་གསུང་
ཐུགས་ཀྱི་བགྱི་བ་ཅི་མཛད་པ། །ཐུབ་བསྟན་རྒྱས་པའི་དོན་དུ་བསྔོ་
མཛད་ཅིང༌། །མ་རྣམས་སྲིད་པའི་མཚོ་ལས་སྒྲོལ་ལོ་ནས། །དམ་
བཅའི་ཁུར་ཆེན་འཁྱེར་ལ༴ ཕ་རོལ་ཕྱིན་དང་ཐེག་མཆོག་བརྩེ་མོ་
ཡི། །ངེས་པའི་དོན་ལ་རིགས་པས་དཔྱོད་པ་དང༌། །གོམས་བྱེད་
བློ་ཡི་མྱོང་བྱར་བརྡ་སྤྲོད་ནས། །འཁྲུལ་མེད་ལམ་དུ་ཞུགས་ལ༴
དེ་ལྟར་གསོལ་བ་གཏབ་པའི་བྱིན་བརླབས་ཀྱིས། །འཆད་རྩོད་རྩོམ་
དང་ཐོས་བསམ་སྒོམ་པ་ཀུན། །སྔོན་བྱོན་མཁས་གྲུབ་གོང་མའི་བཞེས་
ཇི་བཞིན། །མ་ནོར་ཉམས་ལེན་བྱེད་ལ་གེགས་མེད་ཤོག །ཅེས་པ་
འདི་ནི་རྣལ་འབྱོར་གྱི། དབང་ཕྱུག་རྡོ་རྗེ་བདུད་འདུལ་གྱིས། །གསོལ་བ་བཏབ་
ངོར་བྱས་ནས། །བསྟོད་ཡུལ་ཉིད་ཀྱིས་སྨྲས་པའོ། །ཤུ་བྷཾ་སྟུ་སརྦ་ཛ་ག་ཏ་མི་ཏི། །

པཎ་ཆེན་ཤཱཀྱ་མཆོག་ལྡན་གྱི་སྐུ་བསྟོད་བཞི་པ།
ན་མཿགུ་རུ་ཝེ། རང་དོན་ཞི་བའི་གནས་སུ་མི་གཟིམས་ཤིང་། །གཞན་
དོན་ཕན་བདེའི་གནས་སུ་རྟག་འཆར་བ། །དཔལ་ལྡན་བླ་མ་རྒྱལ་
བའི་དབང་པོ་ལ། །གསོལ་བ་འདེབས་སོ་བདག་ཀྱང་དེ་འདྲར་ཤོག།
སྒོ་གསུམ་མཛད་པས་རྒྱལ་བའི་གདུང་འཚོབ་ཅིང༌། །རྒྱལ་བ་ཉིད་
ཀྱི་ཕྲིན་ལས་ཀུན་མཛད་པ། །དཔལ་ལྡན་བླ་མ་རྒྱལ་བའི་དབང་པོ་
ལ། །གསོལ་བ་འདེབས་སོ་བདག་ཀྱང་དེ་འདྲར་ཤོག །ནམ་ཡང་
བདག་ཉིད་གཅེས་པར་མི་འཛིན་ཞིང་། །ཅི་མཛད་གཞན་གྱི་དོན་
དུ་ལྷུན་གྲུབ་པ། །དཔལ་ལྡན་བླ་མ་རྒྱལ་བའི་དབང་པོ་ལ། །གསོལ་བ་
འདེབས་སོ་བདག་ཀྱང་དེ་འདྲར་ཤོག །ཆོས་བརྒྱད་སྒྱུ་མའི་གར་
ལ་མི་གཟིགས་ཤིང་། །ངེས་དོན་ལེགས་པར་བཤད་པའི་བདུད་རྩི་
ཡིས། །འཚོ་མཛད་བླ་མ་རྒྱལ་བའི་དབང་པོ་ལ། །གསོལ་བ་འདེབས་
སོ་བདག་ཀྱང་དེ་འདྲར་ཤོག །སྐད་ཅིག་ཙམ་ཡང་ལྷོད་པར་མི་
བཞུགས་ཤིང་། །ཤུགས་དྲག་རྒྱུན་མི་འཆད་པའི་བརྩོན་འགྲུས་
ཀྱིས། །འགྲོ་བའི་དོན་མཛད་རྒྱལ་བའི་དབང་པོ་ལ། །གསོལ་བ་

འདེབས་སོ་བདག་ཀྱང་དེ་འདྲར་ཤོག །ཚེ་འདིའི་སྣང་བ་ཡུད་ཙམ་
ཉིད་དུ་མཁྱེན། །མཛད་པ་མ་ལུས་ཕན་དང་བདེ་བའི་རྒྱུར། །བསྔོ་
མཛད་བླ་མ་རྒྱལ་བའི་དབང་པོ་ལ། །གསོལ་བ་འདེབས་སོ་བདག་
ཀྱང་དེ་འདྲར་ཤོག །འཁོར་བའི་བདེ་བས་ནམ་ཞིག་བསླུ་བར་གཟིགས།།
མྱང་འདས་བདེ་བ་ཉམས་ངའི་གནས་སུ་མཁྱེན། །སྲིད་ཞིའི་མཐར་
གསོན་རྒྱལ་བའི་དབང་པོ་ལ། །གསོལ་བ་འདེབས་སོ་བདག་ཀྱང་
དེ་འདྲར་ཤོག །ཆོས་དང་ཆོས་མིན་སོ་སོར་འབྱེད་མཁྱེན་ནས། །
རང་དང་གཞན་གྱི་ཕྱོགས་འཛིན་མི་མངའ་བར། །ཀུན་ལ་སྙོམས་
མཛད་རྒྱལ་བའི་དབང་པོ་ལ། །གསོལ་བ་འདེབས་སོ་བདག་ཀྱང་
དེ་འདྲར་ཤོག །རྣམ་ཤེས་ཡུལ་དུ་གང་སྣང་འཁྲུལ་པར་མཁྱེན། །
མཁྱེན་པའི་ཡེ་ཤེས་གདོད་ནས་སྟོང་པར་གཟིགས། །སྣང་སྟོང་ཟུང་
འཇུག་སྒྱུ་མའི་རྣལ་འབྱོར་པ། །གསོལ་བ་འདེབས་སོ་བདག་ཀྱང་
དེ་འདྲར་ཤོག །དལ་འབྱོར་ཤིང་རྟའི་གྲུ་ཆེན་ལ་ཆིབས་ནས། །སྲིད་
པའི་མཚོ་དང་ཞི་བའི་མཐར་འཛིན་ལ། །སྒྲོལ་མཛད་དེད་དཔོན་
འགྲོ་བའི་བླ་མ་ལ། །གསོལ་བ་འདེབས་སོ་བདག་ཀྱང་དེ་འདྲར་
ཤོག །ཚེ་འདིའི་སྣང་བ་སུ་ལའང་རྟག་པ་མེད། །བར་སྣང་གློག་
འདྲའི་དལ་འབྱོར་འདི་བཟུང་ནས། །རྒྱལ་བའི་སྲས་རྣམས་གཤེགས་

པའི་ལམ་བཟང་དེར། །བདེ་བླག་ཉིད་དུ་འཇུག་པར་བྱིན་གྱིས་
རློབས། །ཐོག་མེད་དུས་ནས་བསྐྱངས་པའི་མ་རྣམས་ནི། །སྡུག་
བསྔལ་གསུམ་གྱིས་གདུངས་པ་འདི་བསམས་ཚེ། །བཟོད་གླགས་
མེད་པའི་སྙིང་རྗེ་ཆེན་པོ་ཡིས། །བརྩོན་འགྲུས་དྲག་པོ་རྩོམ་པར་བྱིན་
གྱིས་རློབས། །ཞེས་པ་བཤེས་གཉེན་དཀོན་མཆོག་རིན་ཆེན་གྱི་ཁ་གཏོན་དུ་བྱ་བའི་
རིམ་པ་ཉིད་དུ་བསྐུལ་བའི་ངོར་བགྱིས་ནས། ལེགས་པའི་བློས་སྦྱར་བའི་ཡི་གེ་པ་ནི་
ཆོས་ཀྱི་རྒྱལ་མཚན་ནོ། །མངྒ་ལཾ།། །།
ཐུབ་དབང་གཉིས་པ་ཤཱཀྱ་མཆོག་ལྡན་ལ། །གསོལ་བ་འདེབས་སོ་
ཁྱེད་སྐུ་ཅི་འདྲ་བ། །འཁོར་དང་སྐུ་ཚེའི་ཚད་དང་ཞིང་ཁམས་སུ། །
ཁྱོད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་
སོགས་འགྱུར་བར་ཤོག །བློ་གྲོས་མཆོག་མངའ་དཔལ་ལྡན་བླ་མ་
ཡི། །སྐུ་ཡི་མཚན་མཆོག་བཟང་པོའི་བྱིན་བརླབས་ནས། །ཀུན་
ཀྱང་བྱང་ཆུབ་ལམ་ལ་འབྱོར་མཁས་པས། །མང་པོ་འདྲེན་པའི་འོད་
ལ་གསོལ་བ་འདེབས། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་
མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་
རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །སྐྱེ་ཞིང་
སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་

པ་དང་། །སྙིང་རྗེ་ཆེ་ཞིང་བླ་མ་ལ་གུས་ནས། །དཔལ་ལྡན་བླ་མའི་
དམ་ཚིག་ལ་གནས་ཤོག །དཔལ་ལྡན་བླ་མའི་རྣམ་པར་ཐར་པ་ལ། །
སྐད་གཅིག་ཙམ་ཡང་ལོག་ལྟ་མི་སྐྱེ་ཞིང་། །ཅི་མཛད་ལེགས་པར་
མཐོང་བའི་མོས་གུས་ཀྱིས། །བླ་མའི་བྱིན་བརླབ་སེམས་ལ་འཇུག་
པར་ཤོག །དཔལ་ལྡན་བླ་མའི་ཐུགས་རྗེས་བྱིན་བརླབ་དང༌། །ཆོས་
ཀུན་དེ་བཞིན་ཉིད་གྱི་བདེན་པ་དང༌། །བདག་གི་ལྷག་བསམ་རྣམ་
པར་དག་པའི་མཐུས། །ཇི་ལྟར་གསོལ་བ་བཏབ་བཞིན་འགྲུབ་གྱུར་
ཅིག ། མངྒ་ལཾ།།
ཀུན་མཁྱེན་བླ་མ་བསོད་ནམས་སེངྒེ་ལ་བསྟོད་པ་
འཐད་ལྡན་སེངྒེའི་ང་རོ།
༈ རྒྱ རྒྱ་ཆེན་བསོད་ནམས་ལུས་སྟོབས་རབ་རྒྱས་ཏེ། །བདེ་གཤེགས་
གསུང་རབ་སེངྒེའི་ང་རོ་ཡིས། །ལོག་སྨྲའི་རི་དྭགས་མཐའ་དག་
སྐྲག་མཛད་ཅིང་། །ཐུབ་བསྟན་གངས་རི་སྐྱོང་བ་དེ་ལ་འདུད། །བསོད་
ནམས་ཡེ་ཤེས་ནགས་ན་རྣམ་རོལ་ཞིང༌། །བདེ་གཤེགས་གསུང་
རབ་རལ་པའི་ཁུར་གྱིས་བརྗིད། །དངོས་སྟོབས་རིགས་པའི་གད་

རྒྱངས་མཆེ་བ་ཅན། །འཇིགས་མེད་སྨྲ་བའི་སེངྒེ་ལ་ཕྱག་འཚལ། །
མཁྱེན་པའི་དཀྱིལ་འཁོར་ལེགས་བཤད་གཟི་འབར་བ། །ལྷག་བསམ་
ཤར་རིའི་ཕྲག་པ་ལ་འཛེགས་ཏེ། །རྒྱལ་བའི་རིང་ལུགས་མ་ལུས་
གསལ་མཛད་པ། །མཚུངས་མེད་བསྟན་པའི་ཉི་མ་ལ་ཕྱག་འཚལ། །
རྣམ་དག་རིག་པས་ལོག་སྨྲ་ཚར་གཅོང་ཅིང༌། །གཞུང་བརྒྱ་འཆད་
པས་སྐལ་ལྡན་རྗེས་སུ་འཛིན། །སྡེབ་ལེགས་བརྩམས་པས་མཁས་
པ་མགུ་བ་སྐྱེད། །སྨྲ་བ་ཀུན་གྱི་གཙུག་རྒྱན་ལ་ཕྱག་འཚལ། ། ཆོས་
མངོན་རྒྱ་མཚོའི་མཐར་སོན་མཁས་པའི་རྗེ། །ལེགས་གསུང་འདུལ་
བ་ལྷུར་ལེན་བཙུན་པའི་མཆོག །ཟབ་མོ་མདོ་སྡེའི་དོན་གཟིགས་བཟང་
པོའི་ཕུལ། །མ་ཕམ་ཆོས་ཀྱི་སྤྱན་ལྡན་ལ་ཕྱག་འཚལ། །གྲུབ་པ་
མཆོག་གི་རིང་ལུགས་གཟིངས་ཆེན་གྱིས། །མཐའ་ཡས་རྒྱུད་སྡེ་
རྒྱ་མཚོའི་ཕ་རོལ་སོན། །རིམ་གཉིས་ནོར་བུའི་གླིང་ལ་དབང་འབྱོར་
བའི། །རིག་པ་འཛིན་པའི་དེད་དཔོན་ལ་ཕྱག་འཚལ། ། ལུས་ཀྱི་
གདུང་བས་གྲོལ་བར་ལྟ་བ་དང༌། །ཚིག་ལ་ལྷུར་ལེན་བྲམ་ཟེའི་ཚུལ་
སྤངས་ནས། །ཟབ་ཡངས་ནང་གི་དེ་ཉིད་ལེགས་གཟིགས་པའི། །
རྒྱལ་བ་དགྱེས་པའི་བཤེས་གཉེན་ལ་ཕྱག་འཚལ། །སྲས་བཅས་
རྒྱལ་བའི་ཡོན་ཏན་དྲན་པའམ། །མགོན་མེད་འགྲོ་བའི་སྡུག་བསྔལ་

གཟིགས་པའི་ཚེ། །དད་དང་སྙིང་རྗེ་རྦ་རླབས་ཆེར་གཡོ་བའི། །
མཆོག་ཏུ་དུལ་བའི་མགོན་ལ་ཕྱག་འཚལ་ལོ། མཆོད་སྤྲིན་རྒྱ་
མཚོ་རབ་འབྱམས་རྣམས་ཀྱིས་མཆོད། །རང་བཞིན་བཅེས་པའི་
ནོངས་པ་མཐའ་དག་བཤགས། །དགེ་ལ་ཡི་རང་ཆོས་འཁོར་བསྐོར་
བ་དང༌། །བསྟན་དང་འགྲོ་བའི་དཔལ་དུ་རྟག་བཞུགས་གསོལ། །
དགེ་བས་སྟོན་མཆོག་རི་དབང་ཁྱོད་ཞབས་བརྟན། །མདོ་སྔགས་
བསྟན་པའི་ཉི་ཟླའི་འོད་གསལ་བ། །ཁྱོད་ཀྱི་བསྟན་འཛིན་རྐང་འཐུང་
ཕྲེང་བ་ཡིས། །རྒྱ་མཚོའི་གོས་ཅན་མཆོག་ཏུ་མཛེས་གྱུར་ཅིག །།
ཀུན་མཁྱེན་སྟག་ཚང་ལོ་ཙཱ་བའི་བསྟོད་པ།
༈ ཀུན་ཤེས་གྲུབ་བརྙེས་ཞུ་ཆེན་འཇིག་རྟེན་མིག །དམ་པའི་
ཡོན་ཏན་མ་ལུས་ཀུན་རྫོགས་པའི། །མཁས་པའི་མཁས་པ་སྟག་
ཚང་ལོ་ཙཱ་བ། །ཤེས་རབ་རིན་ཆེན་ཞབས་ལ་ཕྱག་འཚལ་ལོ། །

ཚར་ཆེན་གྱི་བསྟོད་པ་བཀྲ་ཤིས་མཚན་བཟང་མ།
ཨོཾ་སྭ་སྟི། བཀྲ་ཤིས་མཚན་བཟང་ཡིད་ལ་དྲན་ཙམ་གྱི། །ཕུན་
ཚོགས་སྲིད་ཞིའི་དགེ་ལེགས་ཀུན་སྟེར་བ། །རབ་འབྱམས་རྒྱལ་བ་
ཀུན་དངོས་ཚར་པ་རྗེ། །སྙིང་ནས་དྲན་ནོ་ཐུགས་རྗེའི་ལྕགས་ཀྱུས་
བཟུང་། །མགོན་ཁྱོད་གདོད་མའི་དབྱིངས་ནས་སངས་རྒྱས་ཀྱང་། །
གྲངས་མེད་གདུལ་བྱའི་ཁམས་དང་བསམ་པ་བཞིན། །ངོ་མཚར་སྐྱེས་
པའི་ཟློས་གར་བཅུ་གསུམ་གྱིས། །ཕན་བདེའི་དགའ་སྟོན་སྤེལ་ལ་
གསོལ་བ་འདེབས། །བདག་སོགས་རྨུ་རྒོད་འགྲོ་ལ་བརྩེར་དགོངས་
ནས། །ལྗོངས་འདིར་འཆི་མེད་རིགས་ཀྱི་ཐིག་ལེ་ལས། །བསམ་བཞིན་
རྡོ་རྗེ་ཐེག་པའི་པད་ཚལ་གྱིས། །བོད་ཡུལ་འགྲོ་བའི་གཉེན་དེར་གསོལ་
བ་འདེབས། །གཞོན་ནུའི་དུས་ནས་རང་ལུས་ལྷ་སྐུར་གཟིགས། །
དམ་ཅན་བསྲུང་མས་དངོས་སུ་གཏོར་མ་བླངས། །ཀློག་དང་ཡི་གེ་
མ་བསླབས་ཐུགས་སུ་ཆུད། །བྱིས་པའི་སྤྱོད་ལས་འདས་ལ་གསོལ་
བ་འདེབས། །འཁོར་བའི་ཕུན་ཚོགས་འབར་བའི་མེ་འོབས་ལྟར། །
གཟིགས་ནས་ངེས་འབྱུང་ཚུལ་ཁྲིམས་དཔལ་གྱིས་འཁྱུད། །བཅས་

དང་རང་བཞིན་ཉེས་པ་རིང་དུ་སྤོང༌། །དགྲ་བཅོམ་ཆེན་པོའི་ཞབས་
ལ་གསོལ་བ་འདེབས། །དྲུག་ཅུ་རྩ་གསུམ་གདམས་པའི་ཡོངས་འཛིན་
བསྟེན། །མདོ་སྔགས་གསར་རྙིང་དམ་ཆོས་ཇི་སྙེད་པ། །ཐོས་བསམ་
བསྒོམ་པས་འཁྲུལ་མེད་ཐུགས་སུ་ཆུད། །རྩོད་དུས་ཀུན་མཁྱེན་གཉིས་
པར་གསོལ་བ་འདེབས། །བསྐལ་བཟང་དང་པོའི་སངས་རྒྱས་རྡོ་རིང་
པས། །རྗེས་བཟུང་ས་སྐྱའི་བླ་ཆེན་ཐུགས་ཀྱི་བཅུད། །སྙན་བརྒྱུད་
སློབ་བཤད་ཆོས་ཀྱི་འཁོར་ལོ་སྒྱུར། །སྐལ་བཟང་གདུལ་བྱའི་གཉེན་
དེར་གསོལ་བ་འདེབས། །བརྗོད་བྲལ་བདེ་ཆེན་གནས་ལུགས་མངོན་
གྱུར་ཀྱང༌། །རིམ་གཉིས་བཟླས་པ་བཅས་པའི་རྣལ་འབྱོར་ལ། །ནམ་
ཡང་གཡེང་མེད་སྒྲབ་པ་ལྷུར་ལེན་པའི། །གྲུབ་པའི་གཙུག་རྒྱན་མཆོག་
ལ་གསོལ་བ་འདེབས། །ཨོ་རྒྱན་པདྨ་དུས་དགྲ་མ་ཧེའི་ཞལ། །རྡོ་རྗེ་
བཙུན་མོ་ཡང་གསང་ཁྲོས་པ་སོགས། །ལྷ་མཆོག་དུ་མས་དངོས་སུ་
ཞལ་གཟིགས་ཏེ། །ལུང་བསྟན་སྣང་བ་ཐོབ་ལ་གསོལ་བ་འདེབས། །
གུར་གྱི་མགོན་པོ་དཔའ་བོ་བྲམ་ཟེའི་གཟུགས། །འཆི་བདག་དབང་
ཕྱུག་གིང་ལྔ་གཟའ་གདོང་སོགས། །དམ་ཅན་རྒྱ་མཚོ་དངོས་སུ་བྲན་
དུ་འཁོལ། །མཐུ་སྟོབས་ནུས་པའི་གཏེར་ལ་གསོལ་བ་འདེབས། །
བགྲང་ཡས་གདུལ་བྱའི་ཁམས་དང་བསམ་པ་བཞིན། །ཉིད་ཀྱིས་ཇི་

ལྟར་གཟིགས་པའི་ལམ་བསྟན་ནས། །བཀའ་བཞིན་མཁས་དང་གྲུབ་
པའི་སར་བཀོད་དེ། །འཁྲུལ་མེད་ལམ་སྟོན་ཁྱོད་ལ་གསོལ་བ་འདེབས།།
ཞིང་འདིའི་མཛད་པ་ལེགས་པར་མཐར་ཕྱིན་ཏེ། །ཀུན་སྤངས་ཆེན་
པོས་བྱོན་ཞེས་བསྐུལ་བའི་ཚེ། །བགྲང་ཡས་ངོ་མཚར་ལྟས་དང་ལྷན་
ཅིག་ཏུ། །མཁའ་སྤྱོད་གནས་སུ་གཤེགས་ལ་གསོལ་བ་འདེབས། །
ཆོས་དབྱིངས་ངང་ལས་སྒྱུ་མའི་སྐུར་བཞེངས་ཏེ། །གུས་ལྡན་སློབ་
མའི་རྨི་ལམ་སྣང་བ་ལ། །ཞལ་བསྟན་དབྱུག་དབྱུང་ལྟོས་པར་བཅས་
པ་ཀུན། །རྗེས་འཛིན་ལུང་བསྟན་མཛད་ལ་གསོལ་བ་འདེབས། །བློ་
གསལ་གདུལ་བྱའི་རྒྱ་མཚོ་ཀུན་གྱི་གཉེན། །གྲགས་བསྟན་སྙན་
བརྒྱུད་བསྟན་པའི་རྒྱལ་མཚན་འཛིན། །དོན་གཉིས་དཔལ་འབྱོར་
བཟང་པོ་ཚར་པ་རྗེའི། །ཉིན་མཚན་རྣམ་ཐར་དྲན་ཞིང་གསོལ་བ་
འདེབས། །གུས་པས་ཕྱག་འཚལ་རབ་འབྱམས་མཆོད་སྤྲིན་འབུལ། །
ཉེས་པ་ཀུན་བཤགས་དགེ་ལ་རྗེས་ཡིད་རངས། །ཆོས་འཁོར་བསྐོར་
ཞིང་བཞུགས་པར་གསོལ་བ་འདེབས། །དགེ་དེས་འགྲོ་ཀུན་བླ་མས་
རྗེས་འཛིན་ཤོག །དེ་ལྟར་ཁྱེད་ལ་གུས་པས་གསོལ་བཏབ་པས། །
དུས་འདི་ནས་བཟུང་བྱང་ཆུབ་སྙིང་པོའི་བར། །འབྲལ་མེད་ཐུགས་
རྗེའི་ལྕགས་ཀྱུས་རྗེས་བཟུང་ནས། །དོན་གཉིས་ལྷུན་གྱིས་འགྲུབ་

པར་བྱིན་གྱིས་རློབས། །གང་གི་ཞབས་སེན་ཡིད་ལ་དྲན་ཙམ་གྱིས།།
ཕྱི་ནང་བདུད་ལས་རྒྱལ་བའི་དཔལ་ཡོན་ཅན། །རྡོ་རྗེ་འཆང་དབང་
ཚར་པ་ཆོས་ཀྱི་རྗེའི། །བསྟན་པ་ཕྱོགས་བཅུར་རྒྱས་པའི་བཀྲ་ཤིས་
ཤོག ཅེས་མཁྱེན་བརྩེའི་དབང་ཕྱུག་གི་གསུང་འཁྲུལ་མེད་དགེའོ།།
འཇམ་དབྱངས་བློ་གསལ་བཟང་པོའི་གསོལ་འདེབས།
༈ སྣང་བ་གསུམ་གྱིས་ལམ་གྱི་གཞི་བཅས་ནས། །ཉམས་བླང་
རྒྱུད་གསུམ་འཁོར་འདས་དབྱེར་མེད་བྱེད། །ཚད་མ་སྙན་བརྒྱུད་
བཞི་ལྡན་ལམ་འབྲས་པ། །འཇམ་དབྱངས་བློ་གསལ་བཟང་པོར་
གསོལ་བ་འདེབས། །འཇམ་དབྱངས་ས་སྐྱའི་གོང་མ་ངོར་ཆེན་རྗེ། །
བློ་གསལ་རྒྱ་མཚོའི་གསང་བའི་མཛོད་འཛིན་ནས། །སྐལ་བཟང་
གདུལ་བྱའི་རེ་བ་བསྐོང་མཛད་པ། །དཔལ་ལྡན་བླ་མའི་ཞབས་ལ་
གསོལ་བ་འདེབས། །རྣམ་དཀར་འཕྲིན་ལས་ཆུ་རྒྱུན་ཕྱོགས་བརྒྱར་
འབེབས། །རྒྱལ་བསྟན་སྤྱི་དང་རྗེ་བཙུན་ས་སྐྱ་པའི། །བསྟན་པ་རིན་
ཆེན་འཛམ་གླིང་ཀུན་ཏུ་ཁྱབ། །སྲིད་བཞིའི་དགེ་ལེགས་རྒྱས་པའི་
བཀྲ་ཤིས་ཤོག །ཅེས་འདིའང་འཛམ་གླིང་བསྟན་པའི་མངའ་བདག་དཔལ་ས་སྐྱའི་

ཆོས་གྲྭ་ཆེན་པོར་རབ་བྱུང་༡༦ བོད་མེ་སྟག་ལོ་ཟླ་༤ཚེས་༧ཉིན་ནས་ཡོངས་རྫོགས་
བསྟན་པའི་ཉམས་ལེན་གསུང་ངག་རིན་པོ་ཆེའི་འཆད་སྤེལ་བགྱིས་པའི་ཚེ་སློབ་མ་
རྣམས་ཀྱི་བསྐུལ་ངོར། རྗེ་བཙུན་ས་སྐྱ་པའི་རྗེས་འཇུག་གི་རྟགས་ཙམ་འཛིན་ཅིང་།
བསྟན་དང་སྟོན་པ་གཞན་ལ་མི་རེ་བ། མདོ་ཁམས་ཤར་ཕྱོགས་པ་འཇམ་དབྱངས་བློ་
གསལ་བཟང་པོར་འབོད་པས་གསུང་ངག་རིན་པོ་ཆེར་འདུས་པ་བརྒྱ་ཕྲག་ཙམ་ལ་
འཆད་ཉན་བྱེད་སྐབས་ལམ་འབྲས་བླ་བརྒྱུད་ཁ་སྐོང་དུ་བོད་མེ་སྟག་ཟླ་བ་གསུམ་པའི་
ཡར་ཚེས་དགེ་བར་དཔལ་ས་སྐྱའི་ཆོས་གྲྭ་ཆེན་པོར་སྦྱར་བ་དགེ་ལེགས་འཕེལ། །
མྱུར་བྱོན་གསོལ་འདེབས་ཐུགས་རྗེ་བསྐུལ་བའི་རྔ་ཆེན།
༈ སྤངས་རྟོགས་མཐར་ཕྱིན་སྟོན་པ་རྫོགས་སངས་རྒྱས། །ཟབ་
ཞི་སྤྲོས་བྲལ་དོན་དམ་དམ་པའི་ཆོས། །རིགས་གྲོལ་གཉིས་ལྡན་
འཕགས་ཚོགས་དགེ་འདུན་ཏེ། །བསླུ་མེད་རིན་ཆེན་གསུམ་གྱི་བདེན་
བྱིན་སྩོལ། །ངག་ལ་དབང་བསྒྱུར་འཇམ་མགོན་ས་སྐྱ་པའི། །ཟབ་
རྒྱས་ཆོས་ཀྱི་སྒྲ་དབྱངས་ལེགས་བསྒྲགས་ནས། །སྐལ་ལྡན་གདུལ་
བྱའི་བློ་གྲོས་རྒྱས་མཛད་པའི། །བསྟན་པའི་གསལ་བྱེད་ཆེན་པོར་
གསོལ་བ་འདེབས། །མགོན་ཁྱོད་རིང་ནས་ཐུགས་བསྐྱེད་ཟབ་

མོའི་མཐུས། །བརྩེ་ཆེན་བསྟན་པའི་ཁུར་ཆེན་འདེགས་བཞིན་དུ། །
གློ་བུར་ཆོས་དབྱིངས་ཞི་བ་ཆེན་པོའི་ཀློང༌། །ངོ་མཚར་གཟུགས་
སྐུ་བསྡུས་འདི་ཅི་ཡི་ཚུལ། །བསྟན་པའི་ཉི་མ་ནག་ཕྱོགས་སྤྲིན་གྱིས་
བཀྲིབས། །རྙིགས་མའི་རྒུད་ཚོགས་རླུང་ལྟར་འཚུབ་པའི་དུས། །
མགོན་ཁྱོད་ཉེར་བཞིའི་དབྱིངས་སུ་རབ་གཞོལ་ན། །བདག་
སོགས་འགྲོ་བའི་སྐྱབས་མགོན་སུ་ལ་རེ། །དེ་ཕྱིར་བརྩེ་ཆེན་རྟ་
བདུན་རླུང་ཤུགས་ཀྱིས། །ཉེར་དྲངས་མཆོག་སྤྲལ་ཉིན་བྱེད་གཞོན་
ནུའི་དཔལ། །དགེ་མཚན་འོད་སྟོང་སྣང་བ་སྤྲོ་བཞིན་དུ། །སྐལ་བཟང་
ཤར་རིའི་འཕྲག་པར་མྱུར་འཆར་ཤོག །མཁས་བཙུན་བཟང་པོའི་
རྣམ་ཐར་གཙང་མ་ཡི། །བརྩེ་ཆེན་བསྟན་པའི་རྒྱལ་མཚན་སྲིད་
རྩེར་སླར། །བསྒྲེང་ལ་འཇིགས་པ་མེད་པའི་རྣམ་དཔྱོད་རྩལ། །ཟླ་
བྲལ་མཆོག་གི་སྤྲུལ་སྐུ་མྱུར་འབྱོན་ཤོག །བསླུ་མེད་རྒྱལ་བ་རྒྱ
མཚོའི་བྱིན་རླབས་དང༌། །ཆོས་ཉིད་རྟེན་འབྱུང་ཟབ་མོའི་བདེན་
མཐུ་དང་། །བདག་ཅག་ལྷག་བསམ་དག་པའི་ནུས་སྟོབས་ཀྱིས། །
སྨོན་པའི་དོན་རྣམས་བདེ་བླག་འགྲུབ་གྱུར་ཅིག །ཅེས་པ་འདི་ཡང་ཟླ་
བྲལ་བསྟན་པའི་སྣང་བྱེད་བླ་མ་བློ་དགའ་རིན་པོ་ཆེ་མཆོག་དགོངས་པ་ཆོས་དབྱིངས་
སུ་གཤེགས་སྐབས་གྲྭ་འཇམ་དབྱངས་སེང་གེ་སོགས་ནས་སྔ་རྗེས་རྟེན་བཅས་སྐུལ་

བ་དང་། །རང་ཉིད་ནས་ཀྱང་བླ་མ་རིན་པོ་ཆེ་དཔ་ལ་ས་སྐྱའི་གདན་ས་ཆེན་པོ་བསྟན་
རྒྱུན་ཤིན་ཏུ་ཉག་པྲར་གྱུར་སྐབས་གསུང་ངག་རིན་པོ་ཆེ་གསང་ཆེན་སློབ་བཤད་ཟབ་
མོའི་གཙོས་ཟབ་རྒྱས་ཆོས་ཀྱི་འཁོར་ལོ་རྒྱ་ཆེན་བསྐོར་གནང་མཛད་པའི་མཚོན། རྒྱལ་
བསྟན་སྤྱི་དང་བརྩེ་ཆེན་རྒྱལ་བའི་བསྟན་པ་རིན་པོ་ཆེ་དར་རྒྱས་ཡུན་དུ་སྤེལ་བའི་
བཀའ་དྲིན་བསམ་སྤོད་ལས་འདས་པའི་རླབས་ཆེན་མཛད་པར་སྙིང་ནས་རྗེས་སུ་ཡི་
རང་དང་བཅས། འཕགས་ཡུལ་ར་ཛ་སྤུར་ས་སྐྱ་སྒྲོལ་མ་ཕོ་བྲང་གི་རང་གནས་འཆི་
མེད་རྡོ་རྗེ་ལྡིང་ཁང་དུ་འཁོན་རིགས་ཁྲི་འཛིན་ཝགིནྡྲས་སྦྱར་བ་དོན་དང་ལྡན་པར་གྱུར་
ཅིག །།
ཁྱབ་བདག་འཁོར་ལོའི་མགོན་པོ་འཇམ་དབྱངས་བློ་གསལ་
བཟང་པོའི་གསོལ་འདེབས་ཐུགས་རྗེ་བསྐུལ་བའི་
རོལ་མོ་བྱིན་རླབས་མྱུར་འཇུག །
༈ ཕྱོགས་བཅུ་དུས་གསུམ་དེ་བཞིན་གཤེགས་པ་ཡི། །གསང་
གསུམ་གཅིག་ཏུ་འདུས་པའི་རྡོ་རྗེ་འཆང་། །ཀུན་མཁྱེན་ཀུན་དགའ་
བཟང་པོའི་རྒྱལ་ཚབ་རྗེ། །འཇམ་དབྱངས་བློ་གསལ་བཟང་པོའི་
ཞབས་ལ་འདུད། །མཁས་དང་གྲུབ་པ་ཀུན་གྱི་གཙུག་གི་རྒྱན། །སྙན་
བརྒྱུད་གདམས་པ་རྒྱ་མཚོའི་ཕ་རོལ་སོན། །འཇམ་དབྱངས་བསྟན་

པའི་འཁོར་ལོ་མི་ཡི་ཟོལ། །བློ་གསལ་བཟང་པོས་ཐུགས་རྗེའི་
དབྱིངས་ནས་དགོངས། །རིགས་ཀུན་བདག་པོ་དྲུག་པ་རྡོ་རྗེ་འཆང་།།
ཐབས་ཀྱི་གདུལ་བྱའི་རྣམ་རོལ་སྒྱུ་མའི་གར། །ངུར་སྨྲིག་ཚུལ་འཆང་
རྡོ་རྗེ་འཛིན་པ་ཡི། །བཀའ་དྲིན་འཁོར་མེད་བླ་མ་སྙིང་ནས་དྲན། །
གང་སྐུ་མཐོང་ནས་འཚིམ་བྱེད་དང་བ་འདྲེན། །གང་གསུང་ཟབ་མོའི་
གསུང་གིས་སྨིན་ཅིང་གྲོལ། །གང་ཐུགས་ཆོས་བརྒྱད་རྟོགས་པའི་
འཆིང་བ་སྤོང་། །རྣམ་ཀུན་མཆོག་ལྡན་ཟག་མེད་དབྱིངས་ནས་
དགོངས། །མདོ་རྒྱུད་བསྟན་པ་ཡོངས་ཀྱི་བང་མཛོད་ལ། །དབང་
འབྱོར་བརྩེ་ཆེན་ཐུགས་སྲས་འཇམ་དབྱངས་མཚན། །མཚུངས་
མེད་བློ་གསལ་རྒྱ་མཚོའི་ཡང་ཐུགས་སྲས། །རྩ་བརྒྱུད་འཁོར་
ལོའི་མགོན་པོར་གསོལ་བ་འདེབས། །ལྷ་སྐུ་བསྐྱེད་དང་དེ་བཞིན་
རྫོགས་པ་ཡི། །ཟུང་འཇུག་ཟབ་མོའི་ལམ་གྱིས་རྒྱུད་སྦྱངས་ཏེ།
འབྲས་བུ་སྐུ་དང་ཡེ་ཤེས་ལྔ་ཡི་དངོས། །བླ་མའི་ཕྲིན་ལས་མྱུར་དུ་
ཐོབ་པར་ཤོག །སྲིད་ཞི་མཉམ་ཉིད་གཟིགས་པ་མཆོག་དང་ལྡན།
ཐུགས་རྗེ་དུས་ལས་མི་ཡོལ་བྱམས་པའི་དཔལ། །རྣམ་དཀར་དགེ་
ལེགས་ཀུན་འབྱུང་འཕྲིན་ལས་ཅན། །འདྲེན་མཆོག་བླ་མའི་ཐུགས་
དགོངས་རྫོགས་པར་ཤོག །སྲིད་ལས་ངེས་འབྱུང་སྡོམ་པའི་ཁྲིམས་

ཀྱི་མཛེས། །གཞན་ཕན་བྱང་ཆུབ་སེམས་ཀྱི་ཐུགས་སྦྱོང་ཞིང་། །
ཐུགས་ཡིད་མཚན་རྟོག་སྤྲོད་པ་ལས་སྐྱོབ་པ། །འཇམ་དབྱངས་བླ་
མས་རྗེས་སུ་འཛིན་པར་ཤོག །མཆོག་གསུམ་སྤྱི་འདུས་བླ་མ་རིན་
པོ་ཆེ། །ཁྱེད་ཀྱི་ཐུགས་དང་བདག་གི་སེམས་འདི་ནི། །ཐ་དད་གུས་
སུ་མེད་པར་གཅིག་གྱུར་ནས། །འཁྲུལ་ཟད་གོང་མའི་རིང་ལུགས་
སྐྱོང་བར་ཤོག །དེ་ལྟར་བླ་མའི་རྣམ་ཐར་རྗེས་སུ་དྲན། །བླངས་པའི་
དམ་ཚིག་སྡོམ་པ་ཚུལ་བཞིན་སྲུང་། །ཟབ་མོའི་ལམ་གྱི་རྣལ་འབྱོར་
ལ་བརྟེན་ནས། །རྣམ་གྲོལ་རྡོ་རྗེ་འཆང་དབང་མངོན་གྱུར་ཤོག །
ཆོས་ཉིད་འགྱུར་མེད་རྟེན་འབྲེལ་བསླུ་མེད་དང༌། །བདག་གིས་
གསོལ་བཏབ་བདེན་པའི་ནུས་མཐུ་ཡིས། །དམ་པ་ཁྱེད་ཀྱི་མཆོག་
སྤྲུལ་འཁོན་གདུང་དུ། །མྱུར་དུ་བྱོན་པའི་བརྩེ་བས་སྤྱན་གྱིས་
གཟིགས། །ཞེས་གསོལ་འདེབས་ཐུགས་རྗེ་བསྐུལ་བའི་རོལ་མོ་བྱིན་རླབས་མྱུར་
འཇུག་ཅེས་པ་འདི་ནི་སློབ་མ་རྣམས་ཀྱིས་དེ་བཞིན་དགོས་ཞེས་ཡང་ཡང་བསྐུལ་ངོར་
དམ་པ་གང་གི་བཀའ་དབངས་མཁན་ཀླུ་ཡི་མིང་ཅན་པས་བགྱིས་པ་དགེ་ལེགས་སུ་
གྱུར་ཅིག །

མཁན་རིན་པོ་ཆེ་ཀླུ་སྒྲུབ་རྒྱ་མཚོའི་གསོལ་འདེབས་
བདེན་ཚིག་གྲུབ་པའི་དབྱངས་སྙན།
༈ རྒྱལ་བ་ཀུན་གྱི་རབ་བསྔགས་ཚེ་དཔག་མེད། །རྒྱལ་བའི་
གཙུག་ཏོར་ལས་འཁྲུངས་ལྷ་མོའི་གཟུགས། །རྒྱལ་ཀུན་བསྐྱེད་པའི་
ཡུམ་མཆོག་ཏཱ་རེ་མ། །རྒྱལ་བ་ཚེ་ལྷ་རྣམས་གསུམ་རྒྱལ་གྱུར་ཅིག །
ཀླུ་སྒྲུབ་དགོངས་དོན་ཟབ་མོ་ལྟ་བའི་གཤིས། །རྒྱ་ཆེན་སྤྱོད་པའི་
ཐབས་དང་ལྷན་ཅིག་ཏུ། །མཚོ་ཆེན་ལྟར་ཡངས་ཁ་བའི་ཡུལ་ལྗོངས་
འདིར། །འདྲེན་མཆོག་མཁས་པའི་དབང་པོར་གསོལ་བ་འདེབས། །
བྱང་ཕྱོགས་འདི་ན་སྟོན་མཆོག་ཐུབ་པའི་དབང་། བཀའ་སྲོལ་དྲི་མེད་
ཆུ་བོ་ཆེན་མོའི་རྒྱན། །མི་གཡོ་ལམ་བཟང་འགྲོགས་ལ་སྤོན་པའི་
དཔལ། །དེད་དཔོན་བྱམས་པའི་དཔལ་བོར་གསོལ་བ་འདེབས།
སྟོན་པའི་བཀའ་བཅས་ཕྱི་ཚུལ་འདུལ་བའི་སྤྱོད། །ནང་དུ་བྱང་ཆུབ་
སེམས་ཀྱི་ཐུགས་རྒྱུད་བལྟམས། །དམ་ལྡན་གསང་བ་ཟབ་མོ་ལྷུར་
ལེན་པའི། །སྡོམ་གསུམ་ལྡན་པའི་ངོ་བོར་གསོལ་བ་འདེབས། །
ཁྱད་པར་རྗེ་བཙུན་དབང་པོའི་གྲགས་ལྡན་གྱི། །ཡབ་སྲས་གདམས་

པའི་བཀའ་མཆིད་ཆུ་བོའི་རྒྱུན། །ལུགས་བཟང་འདི་ཀོ་ད་ལྟ་གངས་
རིའི་ཁྲོད། །རྒྱུན་འཛིན་གདུང་འཚོབ་དམ་པར་གསོལ་བ་འདེབས།།
མི་འཇེད་འཇིག་རྟེན་ཡངས་པའི་ཁམས་འདི་རུ། །སྟོན་པ་བདེ་བ་
གཤེགས་པའི་ཚད་མའི་བཀའ། །ཕྱོགས་མེད་སྐྱེ་དགུའི་སྙིང་ལ་
ཚིམས་བྱེད་པའི། །རིས་མེད་སྟོན་མཆོག་དམ་པར་གསོལ་བ་
འདེབས། །དེ་ལྟར་བསླུ་མེད་སྐྱབས་ཀྱི་མཆོག་རྣམས་དང་། །ཡི་
དམ་ཆོས་སྲུང་དབང་པོའི་བྱིན་མཐུ་ཡིས། །བདེན་ཚིག་འདི་ལ་
དགྱེས་པའི་མངོན་ཕྱོགས་ནས། །གཡེལ་མེད་དགེ་ལེགས་གྲུབ་
པའི་ཤིས་པ་སྩོལ། །ཅེས་དཔལ་ས་སྐྱའི་ལྷ་ཁང་ཆེན་མོའི་མཁན་ཆེན་ཀླུ་སྒྲུབ་
མཚོ་རིན་པོ་ཆེའི་གསོལ་འདེབས་སྨོན་ཚིག་འདི་ལྟ་བུ་ཞིག་དགོས་ཞེས། ནང་ཆེན་
མཁན་པོ་རྡོ་རྗེ་ནས་བསྐུལ་མ་མཛད་པ་བཞིན། །དཔལ་ས་སྐྱའི་སྒྲོལ་མ་ཕོ་བྲང་གི་ཁྲི་
འཛིན་ངག་དབང་ཀུན་དགའ་སྦྱར་བ་དོན་དང་ལྡན་པར་གྱུར་ཅིག

མཁན་རིན་པོ་ཆེ་ཀླུ་སྒྲུབ་རྒྱ་མཚོའི་གསོལ་འདེབས་
བདེན་ཚིག་གྲུབ་པའི་གླུ་དབྱངས།
༈ རབ་འབྱམས་རྒྱལ་བའི་སོར་རྟོག་ཡེ་ཤེས་ཁམས། །གཞོམ
མེད་མཚན་དཔེའི་ལང་ཚོས་སྒེག་པའི་ལྷར། །ཡོངས་ཤར་མཚན་
སྙན་བདུད་རྩིའི་ཟེགས་མས་ཀྱང་། །རྟག་ཏུ་ཐུགས་རྗེའི་སྨན་གྱིས་
ཉེར་དགོངས་ཤིག །ཐར་པའི་ས་མཁན་རྒྱ་ཆེན་འགྲོ་བའི་གཉེན། །
འཇམ་དཔལ་སྒྱུ་འཕྲུལ་མཁས་བཙུན་བཟང་པོའི་ཕུལ། །གང་གི་
སྲས་ཀྱི་མཐུ་བོར་རབ་བསྔགས་པའི། །རྒྱལ་ཚབ་འཕྲིན་ལས་དབང་
ཕྱུག་གསོལ་བ་འདེབས། །འཕགས་བོད་མཁས་གྲུབ་ཀླུ་ཡི་དབང་
པོ་ཡིས། །ཡོངས་བཟུང་མདོ་སྔགས་རིག་གནས་ནོར་བུས་གཏམས།།
བཤད་སྒྲུབ་རླབས་ཕྲེང་བྱེ་བ་མངོན་མཛེས་པའི། །ཡོངས་རྫོགས་
ཆོས་ཀྱི་རྒྱ་མཚོར་གསོལ་བ་འདེབས། །ངེས་འབྱུང་བསམ་པའི་
མཐོ་རིས་བསྐྱེད་ཚལ་དུ། །སྤོང་བདུན་ཁྲིམས་གཙང་ཡལ་འདབ་
འབྲས་བུས་ཕྱུག །ཉེས་སྤྱོད་ཚ་གདུང་སེལ་བའི་གྲིབ་བསིལ་ཅན། །
འདུལ་འཛིན་དཔག་བསམ་ལྗོན་བཟང་གསོལ་བ་འདེབས། །གཞན

ཕན་བྱང་ཆུབ་སེམས་ཀྱི་རྒྱལ་མཚན་རྩེར། །རླབས་ཆེན་ཕྱིན་སྡུད་
སྤྱོད་པའི་གཟི་འོད་འབར། །ཕན་བདེ་འདོད་རྒུ་ཆར་དུ་བསྙིལ་བ་
ཡི། །རྒྱལ་སྲས་བསམ་འཕེལ་དབང་རྒྱལ་གསོལ་བ་འདེབས། །
གསང་ཆེན་སྐབས་གསུམ་གྲོང་དུ་གནས་བཅས་ཤིང་། །སྨིན་གྲོལ་
དམ་ཚིག་ལྟ་བའི་སྤྱན་སྟོང་བཀྲ། །ཡེ་ཤེས་རྡོ་རྗེས་མཚན་རྟོག་ལྷ་
མིན་འཇོམས། །རིག་འཛིན་འཆི་མེད་དབང་པོར་གསོལ་བ་འདེབས།།
གསང་གསུམ་མི་ཤིག་རྡོ་རྗེའི་ཆོས་བདུན་རྫོགས། །རྣམ་དཀར་
འཕྲིན་ལས་ཉི་ཟླའི་འོད་སྣང་གསལ། །སྙན་གྲགས་ནམ་མཁའ་སྲིད་
ཞིའི་ཁྱོན་ཀུན་ཁྱབ། །བསྟན་འགྲོའི་བཞེད་དོན་འབད་མེད་ལྷུན་
འགྲུབ་ཤོག །བྱིན་རླབས་ཀུན་འབྱུང་དངོས་བརྒྱུད་བླ་མ་དང་། །
དངོས་གྲུབ་དཔལ་སྟེར་རབ་འབྱམས་ཡི་དམ་ལྷ། །འཕྲིན་ལས་
ཐོགས་མེད་དམ་ཅན་རྒྱ་མཚོ་ཡིས། །སྨོན་པའི་དོན་ཀུན་འགྲུབ་
པའི་བཀྲ་ཤིས་སྩོལ། །ཞེས་པ་འདི་མགོན་པོ་གང་གི་ཞལ་སློབ། བློ་གསལ་སྡེ་
སྣོད་འཛིན་པ་བསླབ་གསུམ་རྒྱལ་མཚན་ལགས་ནས་རྟེན་བཅས་གསུང་སྐུལ་གནང་
བའི་ངོར་སློབ་འབངས་ཚུལ་རྒྱན་པས་སྙིང་ནས་སྨོན་པ་དེ་དེ་བཞིན་འགྲུབ་པར་གྱུར་
ཅིག །སྒོ་གསུམ་དྭངས་བས་རྩེ་གཅིག་གསོལ་འདེབས་ཀྱི། །བདེ་བ་
ཅན་དང་མངོན་དགའ་གསེར་མདོག་ཅན། །དགའ་ལྡན་པོ་ཏ་ལ་

སོགས་གར་བཞུགས་ཀྱང་། །བདག་རྒྱུད་སྨིན་ཅིང་གྲོལ་བར་བྱིན་
གྱིས་རློབས། །སྔར་བཞིན་དངོས་སུ་མཇལ་བའི་སྐལ་མེད་ཀྱང་། །
རྨི་ལམ་ལ་སོགས་ཉམས་སྣང་འགའ་ཞིག་ལ། །ཁྱེད་སྐུ་མཐོང་ཞིང་
ཞལ་གྱི་བདུད་རྩི་ཡི། །ཉམས་རྟོགས་ཡོན་ཏན་རྒྱས་པར་མཛད་དུ་
གསོལ། །དེ་ལྟར་རྩེ་གཅིག་གསོལ་བ་བཏབ་པའི་མཐུས། །དག་
པའི་ཞིང་མཆོག་གང་དུ་བཞུགས་ན་ཡང་། །བདག་ཅག་མ་རིག་
ལས་ཀྱི་སྒྲིབ་པ་རྣམས། །ཐུགས་རྗེའི་ལྕགས་ཀྱུས་མྱུར་དུ་འདྲེན་
དུ་གསོལ། དེ་ལྟའི་ཡོན་ཏན་མཆོག་མངའ་བླ་མ་ལ། །གུས་པས་
བསྟོད་དོ་ཚེ་རབས་ཀུན་ཏུ་བདག །བཤེས་གཉེན་དམ་པ་ཁྱེད་
དང་མི་བྲལ་ཞིང་། །རྩེ་བ་ཆེན་པོས་རྗེས་སུ་འཛིན་པར་ཤོག །
སླར་ཡང་གང་ལ་གང་འདུལ་སྤྲུལ་པ་ཡི། སྤྱི་དང་བྱེ་བྲག་བསྟན་པ
རྒྱས་བྱས་ཏེ། མཐོང་ཐོས་དྲན་རེག་གྱུར་པའི་འགྲོ་བ་རྣམས། །ཀུན་
ཀྱང་དག་པའི་ཞིང་དུ་འདྲེན་གྱུར་ཅིག །བདག་ཅག་སོ་སྐྱེར་རང་
སྟོབས་མཐུ་བྲལ་ཡང༌། །སྐྱབས་གནས་ཀུན་འདུས་མཁྱེན་བརྩེ་
ནུས་ལྡན་གྱིས། གཞན་སྟོབས་དབང་གིས་བདག་དང་གདུལ་བྱ་
ཡི། །འདི་ཕྱིའི་དོན་ཀུན་ཡིད་བཞིན་འགྲུབ་གྱུར་ཅིག ། སྐྱེ་བ་ཀུན
ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་

ཅིང༌། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་
གི་གོ་འཕང་མྱུར་ཐོབ་ཤོག །སྐྱེ་བ་འདི་དང་སྐྱེ་བ་གཞན། །ཇི་སྲིད་
སངས་རྒྱས་མ་ཐོབ་བར། །དེ་སྲིད་བླ་མའི་ཞབས་དྲུང་དུ། །འབྲལ་
བ་མེད་པར་གནས་གྱུར་ཅིག །དཀོན་མཆོག་གསུམ་དངོས་རྗེ་
བཙུན་ཁྱེད་ཉིད་ལ། །སེམས་མཆོག་དད་པས་གསོལ་བ་བཏབ་
པའི་མཐས། །དགེ་ཚོགས་བསགས་པ་གང་དེས་འགྲོ་བ་ཀུན། །
འདྲེན་མཆོག་བླ་མའི་རྗེས་སུ་འཛིན་པར་ཤོག །དཔལ་ལྡན་བླ་མའི་
རྣམ་པར་ཐར་པ་ལ། །སྐད་ཅིག་ཙམ་ཡང་ལོག་ལྟ་མི་སྐྱེ་ཞིང་། །ཅི
མཛད་ལེགས་པར་མཐོང་བའི་མོས་གུས་ཀྱི། །བླ་མའི་བྱིན་རླབས་
སེམས་ལ་འཇུག་པར་ཤོག །བརྩེ་ལྡན་ཁྱེད་ཀྱི་མཁྱེན་རབ་འོད་ཟེར་
གྱིས། །བདག་བློའི་གཏི་མུག་མུན་པ་རབ་བསལ་ནས། །བཀའ་དང་
བསྟན་བཅོས་གཞུང་ལུགས་རྟོགས་པ་ཡི། །བློ་གྲོས་སྤོབ་པའི་སྣང་
བ་སྩལ་དུ་གསོལ། །

གོང་མ་རྣམ་ལྔའི་བླ་མའི་རྣལ་འབྱོར་
འཁོར་འདས་དབྱེར་མེད།
༈ བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །སེམས་
ཅན་མ་དག་སྣང་བ་སྐྱབས་སུ་འགྲོ་བ་པོ། །བདེ་གཤེགས་དག་པའི་
སྣང་བ་སྐྱབས་སུ་འགྲོ་བའི་ཡུལ། །རྣལ་འབྱོར་ཉམས་ཀྱི་སྣང་བ་
དབྱེར་མེད་སྐྱབས་སུ་འགྲོ་བའི་ཚུལ། །སྣང་གསུམ་དབྱེར་མེད་ངང་
ནས་སྐྱབས་མཆི་སེམས་བསྐྱེད་དོ། །རྒྱུ་རྒྱུད་དེ་ཉིད་དག་པ་ཆོས་
སྐུའི་གཞལ་ཡས་ཁང་གི་དབུས། །ཐབས་རྒྱུད་ལྷ་ཡི་དག་པ་གང་
འདུལ་སྤྲུལ་སྐུ་གོང་མ་ལྔ། །འབྲས་རྒྱུད་རང་རིག་དག་པ་ལོངས་
སྐུ་རིགས་ལྔའི་ངོ་བོ་ཉིད། །དབུས་སུ་ཆོས་དབྱིངས་ཡེ་ཤེས་ཀུན་
དགའ་སྙིང་པོའི་ཞབས། །བྱང་ཆུབ་ཕྱག་རྒྱ་སྔགས་འཆང་ལོངས་
སྤྱོད་རྫོགས་པའི་ཚུལ། །མདུན་དུ་མེ་ལོང་ཡེ་ཤེས་ས་སྐྱ་པཎྜི་ཏ། །
བདུད་འདུལ་ཕྱག་རྒྱ་རབ་བྱུང་སྤྲུལ་སྐུའི་ཆ་ལུགས་ཅན། །གཡས་
སུ་མཉམ་ཉིད་ཡེ་ཤེས་སློབ་དཔོན་བསོད་ནམས་རྩེ། །མཆོག་སྦྱིན་
ཕྱག་རྒྱ་སྔགས་འཆང་ལོངས་སྤྱོད་རྫོགས་པའི་ཚུལ།།རྒྱབ་ཏུ་སོར་

རྟོག་ཡེ་ཤེས་ཆོས་རྒྱལ་འཕགས་པའི་མཚན། །མཉམ་བཞག་ཕྱག་
རྒྱ་རབ་བྱུང་སྤྲུལ་སྐུའི་རྣམ་པ་ཅན། །གཡོན་དུ་བྱ་གྲུབ་ཡེ་ཤེས་
གྲགས་པ་རྒྱལ་མཚན་དཔལ། །སྐྱབས་སྦྱིན་ཕྱག་རྒྱ་དགེ་བསྙེན་
ལོངས་སྐུའི་རྣམ་པ་ཅན། །འཁོར་དུ་གསུང་ངག་རྒྱུད་གསུམ་བླ་
མ་དང་།།འཁོན་གདུང་རིམ་བྱོན་ས་ངོར་ཚར་གསུམ་གྱི། །བརྒྱུད་
པའི་བླ་མ་སྤྲིན་ཕུང་གཏིབས་པ་བཞིན། །དེ་མདུན་གཉིས་མེད་
ཀྱེ་རྡོར་ལྷ་དགུ་དང་། །གཡས་སུ་ཕ་རྒྱུད་གསང་འདུས་ལྷ་སོ་བདུན།།
གཡོན་དུ་མ་རྒྱུད་བདེ་མཆོག་ལྷ་རེ་གཉིས། །རྒྱབ་ཏུ་གཤིན་རྗེ་གཤེད་
པོ་ལྷ་བཅུ་གསུམ། །བར་མཚམས་བྱ་སྤྱོད་རྣལ་འབྱོར་བླ་མེད་ཀྱི།
ཡི་དམ་རྒྱུད་སྡེ་བཞི་ཡི་དཀྱིལ་འཁོར་དང་། །སངས་རྒྱས་སྟོང་དང་
ཉེ་སྲས་རྒྱན་དྲུག་དང་། །གྲུབ་ཐོབ་བརྒྱད་ཅུ་གནས་བརྟན་གཏད་
རབས་སོགས། །ཏིལ་གྱི་གང་བུ་ཁ་ཕྱེ་བཞིན་དུ་བཞུགས། །དེ་ཡི་
འོག་ཆར་གུར་ཞལ་ལྕམ་གསུམ་སོགས། །དམ་ཅན་ཆོས་སྲུང་ནོར་
ལྷའི་ཚོགས་དང་བཅས། །འཇིགས་པའི་གཟུགས་དང་རྣམ་འཕྲུལ་
ཅིར་ཡང་སྟོན། །དེ་ཡི་སྟེང་ཕྱོགས་དག་པ་མཁའ་སྤྱོད་དུ། །མཁའ་
སྤྱོད་ཐུགས་ཀྱི་འཁོར་ལོའི་ལྷ་ཚོགས་དང༌། །བར་དུ་ས་སྤྱོད་གསུང་
གི་ལྷ་ཚོགས་དང༌། །འོག་གི་ཆ་ལ་ས་འོག་སྐུ་འཁོར་ཏེ། །གནས་

གསུམ་དཔའ་བོ་མཁའ་འགྲོ་སྤྲིན་ལྟར་གཏིབས། །འཇའ་འོད་གུར་
ཕུབ་མེ་ཏོག་ཆར་པ་འབེབས། །རོལ་མོ་གླུ་དབྱངས་སྙན་པའི་སྒྲ་
ཡིས་ཁེངས། །དྲི་ཞིམ་སྤོས་ཀྱི་ཞིང་གི་ཐ་གྲུར་ཁྱབ། །གནས་གསུམ་
འབྲུ་གསུམ་མཚན་པའི་འོད་ཟེར་གྱིས། །ཡེ་ཤེས་སེམས་དཔའ་
མཁའ་ལས་སྦྲང་ཆར་དང༌། །ས་ལས་ན་བུན་ཕྱོགས་ནས་སྤྲིན་
ཐིབ་བཞིན། །བྱོན་ནས་དམ་ཚིག་པ་དང་དབྱེར་མེད་འདྲེས། །ཨོཾ་
བཛྲ་ས་མཱ་ཡ་ཛཿ ཛ་ཧཱུྃ་བྃ་ཧོཿ ན་མོ་གུ་རུ་བྷྱ༔ ན་མཿཤྲཱི་ཧེ་བཛྲ་
མནྡལ་བྷྱཿ དཀར་མོ་རི་དྭགས་མཚན་མ་འཛིན། །ཆོས་རྐུན་བདུད་
ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་
འཛིན་ཅིང༌། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་
འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་
གཙོ་བོར་མཆོད། །འདོད་ཆགས་ཆེན་པོའི་རྗེས་ཆགས་པས། །
གཡུང་མོས་སྐུ་ལ་འཁྱུད་པ་ཉིད། །ཅེས་པས་མཆོད། དཀོན་མཆོག་
གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས།
འགྲོ་བའི་དགེ་ལ་རྗེས་ཡི་རང༌། །སངས་རྒྱས་བྱང་ཆུབ་ཡིད་ཀྱིས་
གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་
དུ་བདག་སྐྱབས་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་

ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་
བསྐྱེད་བགྱིད་ནས། །སེམས་ཅན་ཐམས་ཅད་བདག་གིས་མགྲོན་
དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ། སྲས་
བཅས་སངས་རྒྱས་ཐམས་ཅད་དང༌། །དཔའ་བོ་རྣལ་འབྱོར་མ་
རྣམས་ཀུན། །ཐམས་ཅད་བདག་ལ་དགོངས་སུ་གསོལ། །རིག་པ་
འཛིན་པ་བདག་གིས་ནི། །དུས་འདི་ནས་ནི་བཟུང་ནས་སུ། །ཇི་
སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་
རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་
ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་
ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་
དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་གཟུང་བར་བགྱི།།
སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་
གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་
བརྟན་པོར་གཟུངས། །རྡོ་རྗེའི་རིགས་མཆོག་ཆེན་པོ་ལ། །རྡོ་རྗེ་
དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་
དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་

པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་
ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་
བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་
གསུམ། །དམ་པའི་ཆོས་ནི་མ་ལུས་གཟུང༌། །ལས་ཀྱི་རིགས་མཆོག་
ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་
གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་
སེམས་ནི་བླ་མེད་མཆོག །དམ་པ་བདག་གིས་བསྐྱེད་བགྱི་ནས། །
སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང༌།།
མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་
གིས་དགྲོལ། དབུགས་མ་ཕྱུང་བ་དབུགས་དབྱུང་ཞིང༌། །སེམས་
ཅན་མྱ་ངན་འདས་ལ་འགོད།།ཅེས་སེས་ལན་གསུམ། སེམས་ཅན་ཐམས་
ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་
དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་
པའི་བདེ་བ་དང་མི་འབྲལ་བར་གྱུར་ཅིག །ཉེ་རིང་ཆགས་སྡང་དང་
བྲལ་བའི་གཏང་སྙོམས་ལ་གནས་པར་གྱུར་ཅིག །ཅེས་བརྗོད། དེ་
ནས་ཕུར་ཚུགས་སུ་གསོལ་བ་འདེབས་པ་ནི། ཨོཾ་ཨཱཿཧཱུཾ། འོག་མིན་རྡོ་
རྗེ་བཙུན་མོའི་བྷ་ག་རུ། །གཉིས་མེད་སྟོན་པ་ཀྱེ་ཡི་རྡོ་རྗེ་ལ། །བྱང་

ཆུབ་སེམས་དཔའ་རྡོ་རྗེ་སྙིང་པོ་སོགས། །རྣལ་འབྱོར་དབང་ཕྱུག་
བྱེ་བ་བརྒྱད་ཅུ་དང་། །རྗེ་བཙུན་རྡོ་རྗེ་བདག་མེད་མ་ལ་སོགས། །
རི་རབ་རྡུལ་དང་མཉམ་པའི་རྣལ་འབྱོར་མ། །རང་སྣང་སྟོན་འཁོར་
དམ་ཆོས་དབྱེར་མེད་པར། །ཡེ་ཤེས་གཅིག་གི་ངོ་བོར་འཆར་བ་
བཞིན། །བདག་ཀྱང་ཚོམ་བུ་གཅིག་ཏུ་སངས་རྒྱས་ནས། །འཁོར་
བ་ཇི་སྲིད་གནས་པ་དེ་སྲིད་དུ། །འགྲོ་དོན་རྒྱུན་ཆད་མེད་པར་བྱིན་
གྱིས་རློབས། འཕགས་ཡུལ་ན་ལེནྡྲ་ཡི་གཙུག་ལག་ཏུ། །པཎ་གྲུབ་
དབང་པོ་དཔལ་ལྡན་བིརླ་པར། །རྡོ་རྗེ་བཙུན་མོ་བདག་མེད་རྣལ་
འབྱོར་མས། །མངོན་སུམ་སྤྲུལ་པའི་དཀྱིལ་འཁོར་དབང་བསྐུར་
ཏེ། །ས་དྲུག་རྟོགས་པའི་ཡེ་ཤེས་བསྐྱེད་པ་བཞིན། །བདག་ཀྱང་
མངོན་སུམ་སྤྲུལ་པའི་དཀྱིལ་འཁོར་དུ། །དབང་བསྐུར་སྙན་བརྒྱུད་
བཞི་ལྡན་བྱིན་གྱིས་རློབས། །ས་དྲུག་རྟོགས་པའི་མགོན་པོ་བིརླ་
པས། །གྲུབ་པའི་དབང་ཕྱུག་ཌོམྦི་བི་ཧེ་རུ་ཀ །སྐལ་ལྡན་ཅིག་ཆར་
ལམ་གྱིས་དཀྲིས་པ་དང་། །གྲུབ་ཆེན་ཤར་ཕྱོགས་ནག་པོ་སྤྱོད་པ་
ལ། །སྐལ་དམན་རིམ་གྱིས་འཇུག་པའི་ལམ་བསྟན་ནས། །ཉིད་
དང་རྟོག་པ་མཉམ་པར་བྱིན་གྱིས་བརླབས། །བདག་ཀྱང་མགོན་
པོ་ཁྱེད་ཀྱི་ཡེ་ཤེས་དང་། །དབྱེར་མེད་རྟོགས་པ་མཉམ་པར་བྱིན་

གྱིས་བརློབས། །བདེ་སྟོང་ཅང་ཏེའུ་སྒྲ་སྙན་དཀྲོལ་བཞིན་དུ། །ཉི
ཤུ་རྩ་བཞིའི་གནས་ཡུལ་དུར་ཁྲོད་དུ། །ཕྱོགས་ལས་རྣམ་རྒྱལ་ཀུན་
ཏུ་བཟང་པོ་ཡི། །བརྟུལ་ཞུགས་སྤྱོད་པའི་ཌཱ་མ་རུ་པ་དང་། །གཉིས་
སྤངས་སྤྱོད་པ་ཨ་ཝདྷུ་ཏི་བཞིན། །བདག་ཀྱང་གསང་ཆེན་སྤྱོད་
པ་མཐར་ཕྱིན་ཏེ། །གྲུབ་མཐའ་ཚེ་འདིར་སྙོགས་པར་བྱིན་གྱིས་
རློབས། །པཎ་གྲུབ་དབང་པོ་ག་ཡ་དྷ་ར་ཡིས། །ཆོས་མཆོག་ཆེན
པོའི་ཏིང་འཛིན་མངོན་གྱུར་ཅིག །ཟབ་ལམ་འཕོ་བས་མཁའ་
སྤྱོད་གཤེགས་པ་དང་། །བླ་ཆེན་འབྲོག་མི་ཤཱཀྱ་ཡེ་ཤེས་ཀྱིས། །
བར་དོར་མཆོག་གིས་གྲུབ་མཐའ་བསྙོགས་པ་བཞིན། །བདག་
ཀྱང་འཆི་ཁར་བར་དོའི་ཉམས་ལེན་གྱིས། །མཆོག་གི་དངོས་
གྲུབ་ཐོབ་པར་བྱིན་གྱིས་རློབས། །མང་མཁར་མུ་གུ་ལུང་གི་གནས་
མཆོག་ཏུ། །བླ་མ་ཆེན་པོ་ཤཱཀྱ་ཛྙཱ་ན་དེས། །གསུང་ངག་ཆོས་ཀྱི
འཁོར་ལོ་བསྐོར་བའི་ཚེ། །དཀོན་མཆོག་རྒྱལ་པོ་གཉིས་དང་གྱིང་
དབུ་དཀར། །ཤངས་ཀྱི་བྲག་རྩེ་མངའ་རིས་གསལ་སྙིང་སྟེ། །གཞུང་
རྫོགས་པ་ཡི་སློབ་མ་རྣམ་པ་ལྔ། །སེ་རོག་གཉིས་དང་དབུས་པ་གྲོད་
པོ་ཆེ། །སྟོད་མོ་རྡོར་མཚོ་ཤབ་མོ་ལྕམ་གཅིག་དང༌། །དབྲད་མོ་དཀོན་
ནེ་མཆེད་མོ་ནམ་ཡེ་སྟེ། །གྲུབ་པ་ཐོབ་པའི་སློབ་མ་རྣམ་པ་བདུན། །

སེ་དང་འབྲོམ་སྟོན་ལྷ་བཙུན་ཀ་ལི་སྟེ། །གདམས་ངག་རྫོགས་པའི་
སློབ་མ་རྣམ་པ་གསུམ། །དེ་དག་སློབ་མ་ཡང་སློབ་བཅས་པ་ཡིས། །
ས་སྟེང་དཀར་འབྱམས་བཏང་བ་དེ་བཞིན་དུ། །བདག་ཀྱང་ཕྲིན་
ལས་ནམ་མཁའ་དང་མཉམ་སྟེ། །གཞན་དོན་དཔག་མེད་འབྱུང་
བར་བྱིན་གྱིས་རློབས། །བླ་མ་ཆེན་པོ་འབྲོག་མི་དེ་ཉིད་ཀྱིས། །སྟོད་
མོ་རྡོ་རྗེ་མཚོ་མོར་གྲགས་པ་ལ། །དབང་བསྐུར་གདམས་པ་གནང་
བའི་དེ་མ་ཐག །ལས་འཕྲོའི་རིགས་ཅན་ངང་གིས་ཁམས་འདུས་
ཏེ། །ལུས་མ་སྤངས་པར་མཁའ་སྤྱོད་གནས་སུ་གཤེགས། །དབྲད་
མོ་དཀོན་ནེར་དབང་བསྐུར་དེ་ཡི་ཚེ། །དབང་གི་ཡེ་ཤེས་ཕྱག་ཆེན་
མངོན་དུ་གྱུར། །མོས་གུས་རིགས་ཅན་བྱིན་རླབས་ཀྱི་ཁམས་འདུས།།
ལུས་མ་སྤངས་པར་མཁའ་སྤྱོད་གནས་སུ་གཤེགས། །མཆེད་མོ་
ནམ་མཁའ་ཡེ་ཤེས་དབང་བསྐུར་ཏེ། །གདམས་པས་བརྩོན་འགྲུས་
རིགས་ཅན་འབད་རྩོལ་གྱིས། །ཁམས་འདུས་ལུས་མ་སྤངས་པར་
མཁའ་སྤྱོད་གཤེགས། །བདག་ཀྱང་འདུ་ལུགས་གསུམ་དང་ཕྱོགས་
མེད་བདུན། །རྟེན་འབྲེལ་ཐམས་ཅད་རང་འགྲིག་ཏུ་གྱུར་ཏེ། །གདོས་
བཅས་སྒྱུ་མའི་ལུས་འདི་མ་སྤངས་པར། །འཇའ་ལུས་མཁའ་སྤྱོད་
གྲུབ་པར་བྱིན་གྱིས་རློབས། །གདམས་ངག་རབ་ཐོབ་སེ་སྟོན་ཀུན་

རིག་གིས། །བདེ་སྟོང་ཆེན་པོ་མཆོག་གི་གྲུབ་མཐའ་བསྙོགས། །
དེའི་སློབ་གསུང་ངག་རབ་ཐོབ་དགོན་པ་བས། །འདུས་པ་གསུམ་
གྱི་ལོ་ཀའི་ལམ་མཐར་ཕྱིན། །སྒྱུ་ལུས་སྤྲུལ་བསྒྱུར་མངོན་ཤེས་ཐོགས་
པ་མེད། །འབྲིང་ཐོབ་ཞྭ་མས་མཁའ་ལ་བྱ་བཞིན་འཕུར།རྫུ་འཕྲུལ་
མངོན་ཤེས་འབྱུང་བཞི་རང་དབང་ཐོབ །སྤྲུལ་པའི་སྒོ་མཚམས་མ་
བརྒྱད་བྲན་དུ་ཁོལ། །ཐ་མ་ཐོབ་པ་སེ་སྒོམ་བྱང་ཡེས་ཀྱང་། །སྦས་
པའི་ཚུལ་བཟུང་གསང་བའི་ས་ལམ་བགྲོད། །བདག་ཀྱང་འདུས་
གསུམ་འཕྲང་གསུམ་སྤྱོད་གསུམ་གྱིས། །བགྲོད་ནས་གྲུབ་མཐའ་
སྙོགས་པར་བྱིན་གྱིས་རློབས། །གནས་མཆག་སག་ཐང་དིང་གི་
དགོན་པ་རུ། །སྦས་པའི་གྲུབ་ཆེན་ཞང་སྟོན་ཆོས་འབར་གྱིས། །
བརྩེ་བ་ཆེན་པོ་ཀུན་དགའ་སྙིང་པོ་ལ། །གསུང་ངག་སྨིན་གྲོལ་
གདམས་པའི་བདུད་རྩི་བསྩལ། །ལུང་བསྟན་དབུགས་དབྱུང་མཛད་
པ་དེ་བཞིན་དུ། །བདག་ཀྱང་མངོན་པར་ལུང་བསྟན་བྱིན་གྱིས་
རློབས། །གྲུབ་པའི་གནས་མཆོག་དཔལ་ལྡན་ས་སྐྱ་རུ། །གྲུབ་ཆེན་
རྣལ་འབྱོར་དབང་ཕྱུག་མངོན་སུམ་གྱིས། །གྲུབ་དབང་བླ་མ་ཀུན་
དགའ་སྙིང་པོ་ལ། །གྲུབ་པའི་སྙན་བརྒྱུད་སྨིན་གྲོལ་ཕ་ཕོག་བསྩལ༎
གྲུབ་མཐའི་རྒྱལ་པོ་ཚེ་འདིར་སྙོགས་པ་དང་། །དུས་གཅིག་སྐུ་ཡི

བཀོད་པ་དུ་མ་ཡིས། །རབ་འབྱམས་ཞིང་ཀུན་ཁྱབ་པའི་འགྲོ་དོན་
མཛད། །བདག་ཀྱང་གྲུབ་པའི་ཉེ་ལམ་ལ་བརྟེན་ནས། །གྲུབ་མཐའི་
རྒྱལ་པོ་ཚེ་འདིར་སྙོགས་པ་དང་། །འགྲོ་དོན་དཔག་མེད་འབྱུང་བར་
བྱིན་གྱིས་རློབས། །ས་ལ་འོག་མིན་དཔལ་ལྡན་ས་སྐྱ་རུ། །ས་ཆེན་
བླ་མ་ཀུན་དགའ་སྙིང་པོ་དེས། །སྙན་བརྒྱུད་བཞི་ཡི་བང་མཛོད་
ཁ་ཕྱེས་ཏེ། །སྨིན་གྲོལ་སྦྱིན་པའི་ཐང་མར་བརྡལ་བའི་ཚེ། །སྲས་
ཀྱི་ཐུ་བོ་སློབ་དཔོན་བསོད་ནམས་རྩེ། །ཉིད་དང་རྟོགས་པ་མཉམ་
པར་བྱིན་གྱིས་བརླབས། །ཕུང་པོ་མ་སྤངས་མཁའ་སྤྱོད་གནས་སུ་
གཤེགས། །དབང་རབ་སིངྒྷ་ལ་ཡི་ཨ་ཙ་རས། །ལམ་ཟབ་བླ་མའི་
རྣལ་འབྱོར་ལ་བརྟེན་ནས། །ཟླ་དྲུག་བསྒོམས་པས་མཆོག་གི་
དངོས་གྲུབ་ཐོབ། །ཕུང་པོ་མ་སྤངས་མཁའ་སྤྱོད་གནས་སུ་གཤེགས།༎
དབང་འབྲིང་བྱང་ཆུབ་སེམས་དཔའ་སྟག་ཞེས་པར། །རྡོ་རྗེ་རྦ་
རླབས་བཞི་པའི་ལམ་བསྟན་པས། །ཕྱག་རྒྱ་ཆེན་པོ་མཆོག་གི་
དངོས་གྲུབ་ཐོབ། །ཕུང་པོ་མ་སྤངས་མཁའ་སྤྱོད་གནས་སུ་གཤེགས།།
དབང་ཐ་སྒོམ་པ་སྐྱི་འབར་ཞེས་བྱ་བར། །གཞུང་ཤིང་ཇི་ལྟ་བ་བཞིན་
ལམ་བསྟན་པས། །འབད་བརྩོན་དྲག་པོས་མཆོག་གི་དངོས་གྲུབ་
ཐོབ། །ཕུང་པོ་མ་སྤངས་མཁའ་སྤྱོད་གནས་སུ་གཤེགས། །དེ་ལྟར་

མཆོག་ཐོབ་སློབ་མ་གསུམ་བཞིན་དུ། །བདག་ཀྱང་ཕུང་པོ་མ་སྤངས་
མཆོག་ཐོབ་སྟེ། །སྒྱུ་ལུས་ཟག་པ་མེད་པ་འཇའ་ཞོན་སྐུ། །སེམས་
ཉིད་རྟོག་པ་མེད་པ་ཆོས་ཀྱི་སྐུ། །མཁའ་སྤྱོད་ཆེན་པོ་འགྲུབ་པར་
བྱིན་གྱིས་རློབས། །རྗེ་པ་ཞུས་བྱས་སྒ་སྟོན་ནགས་སྒོམ་དང་། །ཚར་
ཁའི་རྣལ་འབྱོར་འོད་གྲགས་མང་ཆུང་མ། །བཟོད་པ་ཐོབ་པའི་སློབ་
མ་རྣམས་པ་བདུན། །རྫུ་འཕྲུལ་མངོན་ཤེས་སྐྱེ་འཆི་རང་དབང་
ཐོབ། བདག་ཀྱང་མི་སྐྱེའི་ཆོས་ལ་བཟོད་ཐོབ་ནས། །སྐྱེ་འཆིའི་
འཕྲུལ་སྣང་འཇིགས་པར་བྱིན་གྱིས་རློབས། །འཇམ་དབྱངས་རྗེས་
བཟུང་དཔལ་ཆེན་འོད་པོ་དང་། །བྱང་སེམས་ཟླ་རྒྱལ་ཨ་སེང་འ
འུ་མ། །སྒ་ལོ་ཕུར་ཆུང་ལ་སོགས་མི་ལྡོག་པའི། །རྟགས་ཐོབ་རྣལ་
འབྱོར་དབང་ཕྱུག་བརྒྱད་ཅུ་སོགས། །དེ་དག་སློབ་མ་ཡང་སློབ་
བཅས་པ་དང་། །གདུང་བརྒྱུད་ཆོས་བརྒྱུད་ཆུ་བོའི་རྒྱུན་བཞིན་དུ། །
ནམ་ཡང་ཆད་པ་མེད་པར་བྱིན་གྱིས་བརླབས། །ས་སྟེང་ཐམས་
ཅད་དཀར་པོའི་ཆོས་ཀྱིས་བཀང་། །གྲུབ་ཐོབ་བྱ་ཁྱུང་ཙམ་གྱིས་
བོད་ཁམས་ཁྱབ། །བདག་ཀྱང་འཕྲིན་ལས་དེ་འདྲར་བྱིན་གྱིས་
རློབས། །ཁྱད་པར་རྗེ་བཙུན་གྲགས་པ་རྒྱལ་མཚན་ལ། །རིང་བརྒྱུད་
ཉེ་བརྒྱུད་ཤིན་ཏུ་ཉེ་བརྒྱུད་ཀྱི། །སྨིན་གྲོལ་གདམས་པ་ཟབ་མོའི་

ཕ་ཕོག་བསྩལ། །སྣང་སྲིད་འཁོར་འདས་དབྱེར་མེད་དཀྱིལ་འཁོར་
ཤར། །བྱང་ཕྱོགས་གསེར་མདོག་ཅན་གྱི་ཞིང་ཁམས་སུ། །ཡོན་ཏན་
མཐའ་ཡས་ཞེས་བྱར་མངོན་སངས་རྒྱས། །དེ་འདྲའི་རྣམ་ཐར་བློ་
ཡི་ཡུལ་འདས་པས། །བདག་ཀྱང་དེ་འདྲ་ཁོ་ནར་བྱིན་གྱིས་རློབས།།
དེ་ལྟར་རྗེ་བཙུན་ཆེན་པོ་དེ་ཉིད་ཀྱི། །སྲས་ཀྱི་ཐུ་བོ་ས་སྐྱ་པཎྜི་ཏ། །
ཉིད་དང་དགོངས་པ་དབྱེར་མེད་བྱིན་གྱིས་བརླབས། །སྒ་སྟོན་ཡེ་
ཤེས་རྡོ་རྗེ་ཇོ་སྲས་ལྕགས། །པྲ་སྟོན་གཞོན་ནུ་སེངྒེ་ཤཱཀྱ་གྲགས། །
ཡེ་ཤེས་རྡོ་རྗེ་ཞེས་བྱ་བཟོད་ཐོབ་བདུན། །གྲགས་པའི་མཚན་ཅན་
བརྒྱད་དང་ཟངས་ཚ་སོགས། བརྟན་པ་ཆེར་ཐོབ་རྣལ་འབྱོར་སུམ་
ཅུ་དང་། །བརྟན་པ་ཅུང་ཟད་ཐོབ་པའི་རྣལ་འབྱོར་བརྒྱ། །ཐང་ལྷ་
གནམ་ཐེལ་ནག་པོ་འཁོན་ཤེས་སོགས། །ལྷ་ཀླུ་མིའམ་ཅི་དང་དྲི་
ཟ་སོགས། །དེ་བཞིན་གཤེགས་པའི་འཁོར་ལྟར་འདུས་པ་ལ། ། ཐེག་
གསུམ་དམ་ཆོས་བདུད་རྩིས་ཚིམས་པར་མཛད། །བདག་ཀྱང་
རིགས་དྲུག་འགྲོ་བའི་བླ་མ་རུ། །མངོན་པར་དབང་བསྐུར་བྱིན་
གྱིས་བརླབ་ཏུ་གསོལ། །མགོན་ཁྱོད་མན་ངག་གསེར་གྱི་ལྡེ་མིག་
གིས། །འཇམ་དབྱངས་སྤྲུལ་པ་ས་སྐྱ་པཎྜི་ཏའི། །ཐུགས་ཀྱི་གསང་
མཛོད་ཟབ་མོ་སྒོ་ཕྱེས་ཏེ། །མཁྱེན་གཉིས་ཏེ་ཤེས་གཏེར་ཁ་བརྡོལ་

བར་མཛད། །ཤར་ཕྱོགས་མངོན་པར་དཀའ་བའི་ཞིང་ཁམས་སུ། །
སངས་རྒྱས་དྲི་མ་མེད་པའི་དཔལ་ཞེས་པར། །མངོན་པར་སངས་
རྒྱས་འགྱུར་ཞེས་ལུང་ཡང་བསྟན། །བདག་ཀྱང་མངོན་པར་རྫོགས་
པ་སངས་རྒྱས་པའི། །ལུང་བསྟན་དབུགས་དབྱུང་ཐོབ་པར་བྱིན་གྱིས་
རློབས། །ཐམས་ཅད་མཁྱེན་པ་ས་སྐྱ་པཎྜི་ཏས། །འཕགས་བོད་མ་
ཧཱ་ཅི་ནིའི་རྒྱལ་ཁབ་ཀུན། །མཁས་ཚུལ་གསུམ་གྱི་བྱ་བས་ལེགས་
བསྐྱངས་པས། །ཐུགས་ཀྱི་སྲས་མཆོག་འཕགས་པ་རིན་པོ་ཆེ། །
ཉིད་དང་དགོངས་པ་དབྱེར་མེད་བྱིན་གྱིས་བརླབས། །འབུམ་ཕྲག་
གཅིག་དང་སྟོང་ཕྲག་ལོ་ཡི་བར།།སངས་རྒྱས་ཞིང་སྦྱངས་སེམས་
ཅན་སྨིན་མཛད་ནས། །མངོན་པར་རྫོགས་པའི་སངས་རྒྱས་འགྱུར་
རོ་ཞེས།།ལུང་བསྟན་དབུགས་དབྱུང་མཛད་པ་དེ་བཞིན་དུ།།བདག་
ཀྱང་མགོན་པོ་ཁྱེད་ཀྱི་ཡེ་ཤེས་དང་། །དབྱེར་མེད་རྟོགས་པ་མཉམ་
པར་བྱིན་བརླབ་ནས། །ལུང་བསྟན་དབུགས་དབྱུང་གནང་བར་མཛད་
དུ་གསོལ། །མགོན་པོ་ཁྱོད་ཀྱི་གདུལ་བྱའི་ཞིང་གྱུར་པ། །བཤད་
པའི་བརྒྱུད་འཛིན་ལྷོ་དམར་རྣམ་པ་གཉིས། །གདམས་ངག་བརྒྱུད་
འཛིན་གྲུབ་ཚོགས་རྣམ་པ་གཉིས། །སྒྲུབ་པའི་བརྒྱུད་འཛིན་རྒྱལ་
བ་ཡང་དགོན་པ། །ཁང་གཉེན་ཞང་གསུམ་འོ་ཡུག་རིག་པའི་སེང་༎

ཆོས་ཀྱི་རྒྱལ་པོ་ཆེན་པོ་གོ་དན་དང༌། །འཕྲོག་བྱེད་དགའ་བོ་ལ་
སོགས་སྟོན་པ་དྲུག །ཕྱི་པ་ནང་པ་འཇིག་རྟེན་འཇིག་རྟེན་འདས། །
མི་དང་མི་མིན་སྣང་དང་མི་སྣང་འཁོར། །དེ་བཞིན་གཤེགས་པའི་
འཁོར་ལྟར་འདུས་པ་ལ། །སོ་སོའི་ཁམས་དབང་བསམ་པདངཚམས་
པའི། །ཐེག་གསུམ་གདམས་པའི་བདུད་རྩིས་ཚིམས་པར་མཛད། །
བདག་ཀྱང་འཁོར་འདས་གཉིས་ཀྱི་བླ་མ་རུ། །མངོན་པར་དབང་
བསྐུར་བྱིན་གྱིས་བརླབ་ཏུ་གསོལ། །དམར་སེར་པད་དཀར་ལག་
ན་ཀུན་ཏུ་བཟང་། །སྲིད་ཞིའི་འོད་ཟེར་གཅིག་བསྡུས་འཕགས་
པར་གྲགས། །རྒྱ་བོད་ཁྲི་སྐོར་བཅུ་གསུམ་བདག་མཛད་ནས། །དགེ་
འདུན་འབུམ་ཕག་དུ་མའི་འཁོར་གྱི་དབུས། །རྒྱལ་བ་ཉིད་ལྟར་
འཛམ་གླིང་ཆོས་སྒྲས་བཀང༌། །རླབས་ཆེན་རྒྱལ་སྲས་སྤྱོད་པ་དེ་
འདྲ་བ། །འཕགས་བོད་གཉིས་ན་སྔོནཆད་གཞན་མ་བྱུང༌། །བདག་
ཀྱང་རླབས་ཆེན་རྒྱལ་སྲས་སྤྱོད་པ་ལ། །སྙིང་སྟོབས་ཆེན་པོས་སློབ་
པར་བྱིན་གྱིས་རློབས། །འཕགས་པ་བློ་གྲོས་རྒྱལ་མཚན་དེ་ཉིད་
ཀྱིས། །རིགས་ཅན་གསུམ་གྱི་གདུལ་བྱའི་ཁམས་དབང་བཞིན། །
ཐེག་གསུམ་ཆོས་ཀྱི་འཁོར་ལོ་བསྐོར་བའི་ཚེ། །འཛམ་གླིང་ཆེ་རྒུ་
ཀུན་གྱིས་ཞབས་བཏུད་ཅིང་། །འཕགས་བོད་མཁས་གྲུབ་ཀུན་གྱིས་

བླ་མར་བཀུར། །འདུས་པའི་འཁོར་ལ་ཚད་བཟུང་མ་མཆིས་ཤིང་།།
ཐུགས་སྲས་མཁས་དང་གྲུབ་པས་ས་སྟེང་ཁྱབ། །ཐུགས་ཀྱི་སྲས་
མཆོག་ཞང་སྟོན་དཀོན་མཆོག་དཔལ། །ཉིད་དང་དགོངས་པ་དབྱེར་
མེད་བྱིནགྱིས་བརླབས། །སྐ་དབོན་འགྲོ་མགོན་ཕྱག་ན་རྡོ་རྗེ་དང་།།
བདག་ཉིད་ཆེན་པོ་བླ་ཆེན་བཟང་པོ་དཔལ། ཆོས་ཀྱི་རྒྱལ་པོ་ཆེན་
པོ་གོ་དན་སོགས། །མཐོང་ལམ་ཆོས་ཉིད་བདེན་པའི་ས་ལ་བཀོད། །
ལྕམ་མོ་གཉིས་ཀྱི་སྒྱུ་ལུས་མ་སྤངས་པར། །དག་པ་མཁའ་ལ་སྤྱོད་
པའི་གནས་སུ་གཤེགས། །བདག་ཀྱང་ཁྱེད་ཀྱི་རྡོ་རྗེའི་ཡེ་ཤེས་
མཆོག།སྙིང་ལ་འཕོས་ནས་མཐོང་ལམ་ཆོས་ཉིད་ཀྱི། །བདེན་པ་
མཐོང་བར་བྱིན་གྱིས་བརླབ་ཏུ་གསོལ། །ཚོགས་གྲུབ་སློབ་མ་ཉན་
དང་ར་གཉིས་པ། །མཉེན་ལྕུག་བཞི་ཡི་ཡོན་ཏན་ཕ་མཐར་ཕྱིན། །
དེ་ལྟར་ཚོགས་གྲུབ་དབོན་གསུམ་ནས་བརྒྱུད་པའི། །མན་ངག་
གདམས་པའི་ཆུ་ཀླུང་མ་ལུས་པ། །གང་ཐུགས་རྒྱ་མཚོ་གཡོ་བ་
མེད་པར་བསྐྱིལ། །འདུས་པ་ཐ་མ་ཡང་དག་སྤོང་བཞི་ཡི། །རྟེན་
འབྲེལ་འགྲིགས་པ་ན་བཟའ་བྲག་ཕུག་པ། །ཁྱེད་བཞིན་བདག་
ཀྱང་གསང་མཛོད་འཛིན་པའི་སྲས། །ཕྱི་ནང་རྟེན་འབྲེལ་འགྲིག་
པར་བྱིན་གྱིས་རློབས། །གྲུབ་ཆེན་བླ་མ་བསོད་ནམས་བརྟན་པ་

དེས། །གྲུབ་པའི་རྒྱུད་འཁྲུངས་བསོད་ནམས་རྒྱལ་མཚན་ལ། གྲུབ་
དབང་སྨིན་གྲོལ་གདམས་པ་བསྩལ་བའི་ཚེ། །གྲུབ་མཐའི་རྒྱལ་
པོ་ཚེ་འདི་ཉིད་ལ་བསྙོགས། །སློབ་མ་བདུན་གྱིས་སྒྱུ་ལུས་མ་སྤངས་
པ། །འཇའ་ལུས་མཁའ་ལ་སྤྱོད་པའི་གནས་སུ་གཤེགས། །ཆོས་རྗེ
བླ་མ་དམ་པ་དེ་ཉིད་ཀྱིས། །བསམ་ཡས་མི་འགྱུར་ལྷུན་གྱིས་གྲུབ
པ་རུ། །གསུང་རག་སྨིན་གྲོལ་ཐང་མར་བརྡལ་བའི་ཚེ། །རི་ཁྲོད་
བློ་གྲོས་བརྟན་པ་ཞེས་བྱ་བར། །ཕྱག་རྒྱ་ཆེན་པོ་མཆོག་གི་དངོས་
གྲུབ་བརྙེས། །ལྕམ་མོ་གསུམ་གྱིས་རིག་འཛིན་མཁའ་སྤྱོད་གྲུབ། །
མན་ངག་བརྒྱུད་འཛིན་དཔལ་ལྡན་ཚུལ་ཁྲིམས་གྱིས། །རིགས་
དྲུག་གནས་སྦྱང་བཞི་བཅུ་རྩ་གཉིས་འབྱོངས། །བུ་དོལ་གཉིས་
དང་ཕག་གྲུབ་ལ་སོགས། །མཁས་དང་གྲུབ་པའི་སློབ་མ་བསམ་
མི་ཁྱབ། །ཚ་རོང་བྱང་ཆུབ་རྫོང་གི་དབེན་གནས་སུ། །ཆོས་རྗེ་བླ་
མ་དཔལ་ལྡན་ཚུལ་ཁྲིམས་ཀྱིས། །ཚད་མ་བཞི་ཡི་ཆོས་འཁོར་
བསྐོར་བའི་ཚེ། །ས་སྐྱ་བདག་ཆེན་ནམ་མཁའ་རིན་ཆེན་དང་། །
མི་ཉག་སྟོན་པ་རིན་ཆེན་རྡོ་རྗེ་དང་། དགེ་བའི་ཤེས་གཉེན་ཆེན་
པོ་རེད་མདའ་བ། །ཆོས་རྗེ་ཡེ་ཤེས་རྒྱལ་མཚན་ལ་སོགས་པ། །
སྐལ་ལྡན་དུ་མ་སྨིན་གྲོལ་ལམ་ལ་བཀོད། །ཁྱད་པར་སྲས་ཀྱི་ཐུ་

བོ་བུདྡྷ་ཤྲཱི། །སྦྱོར་ལམ་རྩེ་མོའི་ཏིང་འཛིན་མངོན་དུ་གྱུར། །གནས་
མཆོག་ཞེ་དགོན་དཔལ་གྱི་རི་ཁྲོད་དུ། །གྲུབ་པའི་དབང་ཕྱུག་བུདྡྷ་
ཤྲཱི་ཡིས། །སྙན་བརྒྱུད་བཞི་ཡི་ཆོས་འཁོར་བསྐོར་བའི་ཚེ། །སྣོད་ལྡན་
དུ་མ་སྨིན་གྲོལ་ལམ་ལ་བཀོད། །མངོན་པར་དགའ་བ་ལྟ་ན་སྡུག་
པའི་ཞིང་། །མངོནཤེས་ཐོབ་པའི་རྒྱལ་པོ་ཞེས་བྱ་བར། །མངོན་པར་
རྫོགས་པའི་སངས་རྒྱས་འགྱུར་རོ་ཞེས། །རྒྱལ་བས་ལུང་བསྟན་
ངོར་ཆེན་རྡོ་རྗེ་འཆང༌། །སྐུ་བཞི་ཡེ་ཤེས་ལྔ་ལྡན་རྫོགས་སངས་
རྒྱས། །རབ་འབྱམས་ཞིང་གི་རྒྱལ་བ་ཐམས་ཅད་ཀྱི། །ཐུགས་ཀྱི་
གསང་མཛོད་ཟབ་མོ་རྡོ་རྗེའི་ཐེག །རྒྱུད་སྡེ་བཞི་ཡི་བདག་པོ་ཁྱོད་
ཡིན་ཞེས། །རྒྱལ་བས་རྒྱལ་བར་རབ་བསྔགས་ཀུན་དགའ་བཟང་། །
སྐྱེས་བུ་ཁྱེད་འདྲ་འཕགས་བོད་རྒྱ་བལ་དུ། །སྔོན་ཆད་མ་བྱོན་ཕྱིན་
ཆད་འབྱོན་མི་འགྱུར། །ཁྱེད་ཀྱིས་འོག་མིན་ཨེ་ཝཾ་ཆོས་ལྡན་དུ། །
གསང་ཆེན་སྨིན་གྲོལ་དབྱར་གྱི་རྔ་བོ་ཆེ། །འཇིག་རྟེན་ཀུན་ཏུ་ཁྱབ་
པར་བརྡུང་བའི་ཚེ། །བདུད་ཀྱི་རྒྱལ་མཚན་མཐོན་པོ་རྩེ་ནས་བསྙིལ༎
དམ་ཆོས་མི་ནུབ་རྒྱལ་མཚན་སྲིད་རྩེར་བསྒྲེངས། །ས་གསུམ་འགྲོ་
བའི་བླ་མ་ཁྱེད་ཡིན་པས། །འདུས་པའི་འཁོར་ལ་ཚད་བཟུང་མ་
མཆིས་ཀྱང་། །བདག་ཆེན་མཐུ་སྟོབས་དབང་ཕྱུག་ལ་སོགས་པ། །

ས་སྐྱའི་ཞལ་ངོ་མཆོག་གི་སྤྲུལ་སྐུ་བདུན། །ཉིད་དང་དགོངས་པ་
དབྱེར་མེད་བྱིན་གྱིས་བརླབས། །གྲུབ་པའི་དབང་ཕྱུག་ཐང་སྟོང་
རྒྱལ་པོ་དང་། །གྲུབ་ཆེན་སྲད་བློ་རྗེ་བཙུན་གྲོལ་མཆོག་ཞབས། །ཉག་
རེ་གྲུབ་ཐོབ་ཡོན་ཏན་དཔལ་ལ་སོགས། གྲུབ་པའི་དབང་ཕྱུག་ཆེན་
པོར་བྱིན་གྱིས་བརླབས། །བྱམས་པའི་སྤྲུལ་པ་གཡག་སྟོན་སངས་
རྒྱས་འཕེལ། །རོང་སྟོན་ཆེན་པོ་ཤེས་བྱ་ཀུན་རིག་དང་། །ཀུན་མཁྱེན་
པོ་གོ་བོ་རབ་འབྱམས་ཞབས། །པཎ་ཆེན་ཀུན་གཟིགས་ཤཱཀྱ་མཆོག་
ལྡན་དང་། །ཤར་ཆེན་ཤེར་འབྱུང་མཁན་ཆེན་ཤེས་རྒྱ་མཚོ། །སེམས་
དཔའ་ཆེན་པོ་གཞོན་ནུ་རྒྱལ་མཆོག་དང་། །བོ་དོང་ཀུན་མཁྱེན་
ཕྱོགས་ལས་རྣམ་རྒྱལ་ཞབས། །ཐམས་ཅད་མཁྱེན་པ་སྟག་ཚང་ལོ་
ཙཱ་བ། །རྫོང་པ་ཀུན་དགའ་རྣམ་རྒྱལ་གྲགས་པ་སྟེ། །འཛམ་གླིང་
ཡོངས་སུ་གྲགས་པའི་མཁས་པ་བཅུ། །ཤེས་བྱ་ཐམས་ཅད་མཁྱེན་
པར་བྱིན་གྱིས་བརླབས། །ཚ་བ་རོང་པ་ཤཱཀྱ་རྒྱལ་མཚན་དང་། །
ཚ་མོ་རོང་པ་བསོད་ནམས་བཟང་པོ་དང༌། །ཨ་མདོའི་མཛོ་རྫི་
གཅིག་དང་རང་བྱུང་པ། །འཇའ་ལུས་མཁའ་སྤྱོད་གྲུབ་པར་བྱིན་
གྱིས་བརླབ། །རྒྱལ་ཚབ་དམ་པ་ཀུན་དགའ་དབང་ཕྱུག་དང་།།
མུས་པ་ཆེན་པོ་དཀོན་མཆོག་རྒྱལ་མཚན་དང་། །འདྲེན་མཆོག་

བླ་མ་དཀོན་མཆོག་འཕེལ་བ་སོགས། །རྒྱལ་བའི་རྒྱལ་ཚབ་དམ་
པར་བྱིན་གྱིས་བརླབས། །ཕྱིས་བྱུང་ངོར་ཆེན་དཀོན་མཆོག་ལྷུན་
གྲུབ་སོགས། །ཚོགས་བཤད་རིམ་བརྒྱུད་ངོར་པའི་ཁྲི་བརྒྱུད་དང་།
བླ་ཁག་བཞི་ཡི་མཁན་བརྒྱུད་དང་བཅས་པ། །སངས་རྒྱས་བྱང་
སེམས་སྤྲུལ་པ་ཤ་སྟག་སྟེ། །འཁོར་བ་ཇི་སྲིད་གནས་པ་དེ་སྲིད་དུ། །
བརྒྱུད་འཛིན་ཆད་པ་མེད་པར་བྱིན་གྱིས་བརླབས།།འོག་མིན་ཨེ་
ཝཾ་ལྷ་ཡི་རྫིང་བུ་རུ། །སྐལ་ལྡན་ཕྱོགས་འདུས་ངང་པའི་ཚོགས་
རྣམས་ཀུན། །སྡོམ་པ་གསུམ་གྱི་མགྲོན་དུ་ལེགས་བཀུག་སྟེ། །འགྲོ་
དོན་རྒྱུན་ཆད་མེད་པར་བྱིན་གྱིས་བརླབས། །ཁམས་བོད་རྒྱ་བལ་
ཀློ་མོན་ལ་སོགས་པ། །དཔལ་ལྡན་ངོར་པའི་ཆོས་གྲྭས་ཁྱབ་མཛད་
ཅིང་། །ཀུན་ཀྱང་ཆོས་སྤྱོད་དབྱར་ཡི་རྔ་གསང་དང༌། །སྨིན་གྲོལ་
བདུད་རྩིའི་ཆོས་ཆར་འབེབས་པ་ཡིས། །གདུལ་བྱའི་ཚལ་རྣམས་
ཀུན་ཏུ་རྒྱས་མཛད་དེ། །ཕྲིན་ལས་མཁའ་དང་ཉམས་པར་བྱིན་
གྱིས་བརླབས། །རྒྱལ་བ་ཀུན་བཟང་ཁྱེད་སྐུ་ཅི་འདྲ་དང་། །འཁོར་
དང་སྐུ་ཚེའིཚད་དང་ཞིང་ཁམས་སོགས། །ཁྱེད་ཀྱི་མཚན་མཆོག་
མཛད་ཕྲིན་ཅི་འདྲ་བ། །དེ་འདྲ་ཁོ་ནར་བདག་ཀྱང་བྱིན་གྱིས་
རློབས། །ཁྱད་པར་སློབ་བཤད་མཛོད་གཏད་མུས་པ་རྗེ། །དཔལ་

ལྡན་འཁོར་ལོ་སྡོམ་པའི་གསང་གསུམ་དང་། །དབྱེར་མེད་ཡེ་ཤེས་
གཅིག་ཏུ་བྱིན་གྱིས་བརླབས། །ལུང་བསྟན་དབང་བསྐུར་རྒྱལ་ཚབ་
མངའ་ཡང་གསོལ། འཁོར་ལོ་སྡོམ་པ་དཀོན་མཆོག་རྒྱལ་མཚན་
གྱིས། །མུས་སྟོད་སྟག་མོ་གླིང་ཁའི་དབེན་ཚལ་དུ། །གསུང་ངག་
ཚད་མ་བཞི་དང་བཤན་བརྒྱུད་བཞིའི། །སྨིན་གྲོལ་བདུད་རྩི་བགོ་
བཤའ་མཛད་པའི་ཚེ། །ཐུགས་ཀྱི་སྲས་མཆོག་བདག་ཆེན་རྡོ་རྗེ
འཆང་། །ཉིད་དང་དགོངས་པ་དབྱེར་མེད་བྱིན་གྱིས་བརླབས། །
གསུང་ངག་སློབ་བཤད་ཀུན་གྱི་གསང་མཛོད་གཏད། །སེམས་
དཔའ་ཆེན་པོ་སངས་རྒྱས་དཔལ་བཟང་སོགས། །སློབ་མ་བཅུ་
གསུམ་དག་པའི་ས་ལ་བཀོད། །མཆོག་ཐོབ་པ་ཡི་སློབ་མ་རྣམ་པ་
བདུན། །ལུས་མ་སྤངས་པར་མཁའ་སྤྱོད་གནས་སུ་གཤེགས། །
བདག་ཀྱང་དེ་འདྲ་ཁོ་ནར་བྱིན་གྱིས་རློབས། །བོད་ཀྱི་རྡོར་གདན་
དཔལ་ལྡན་ས་སྐྱ་རུ། །ས་ཆེན་རྣམ་འཕྲུལ་བདག་ཆེན་བློ་གྲོས་
མཚན། །གང་གི་དམ་རྫས་ཁར་སོང་སེམས་ཅན་རིགས། །འབུམ་
ཕྲག་བཅུ་ཡིས་ཕྱིར་མི་ལྡོག་གོ་ཞེས། །ཡེ་ཤེས་མཁའ་འགྲོས་མངོན་
སུམ་ལུང་བསྟན་ཐོབ། །ངོར་པ་ནས་བརྒྱུད་ཐུན་མོང་ཐུན་མིན་
དང་། །ཆོས་རྒྱལ་འཕགས་པ་བླ་ཆེན་བཟང་པོ་དཔལ། །ནམ་མཁའ་

ལེགས་པ་བླ་མ་དམ་པའི་ཞབས། །བླ་ཆེན་ཀུན་རྒྱལ་དེ་སྲས་ཡར་
ལུང་པ། །ཐེག་ཆེན་ཆོས་རྒྱལ་བསོད་ནམས་རྒྱལ་མཆོག་ཞབས། །
ཡབ་རྗེ་ནམ་མཁའ་རྒྱལ་མཚན་བར་བྱོན་པའི། །གདུང་བརྒྱུད་རིམ་
པར་ཆིག་བརྒྱུད་ཞལ་གདམས་སུ། །བྱོན་པའི་ཡབ་ཆོས་གདམས་
པའི་ཕ་ནོར་ཀུན། །ཡང་མཛོད་དམར་པོའི་ཐུགས་དཀྱིལ་ནས་ཕྱུང་
སྟེ། །སྐལ་ལྡན་བུ་ལ་བགོ་བཤའ་མཛད་པའི་ཚེ། །ས་སྐྱའི་ལོ་ཙཱ་
འཇམ་པའི་རྡོ་རྗེ་དང་། །བདག་ཆེན་བསོད་ནམས་རྒྱལ་མཚན་
ལ་སོགས་པ། །འཁོན་གྱི་རིགས་འཁྲུངས་མཆོག་གི་སྤྲུལ་སྐུ་བདུན།།
ཉིད་དང་དགོངས་པ་དབྱེར་མེད་བྱིན་གྱིས་བརླབས། །པཎ་ཆེན་
ཤཱཀ་མཆོག་གོ་བོ་རབ་འབྱམས་སོགས། །འཛམ་གླིང་ཡོངས་སུ་
གྲགས་པའི་མཁས་པ་ལྔ། །མཁན་ཆེན་བདེ་བའི་འབྱུང་གནས་ལ་
སོགས་པ། །གསུང་གི་གསང་མཛོད་འཛིན་པའི་བུ་ཆེན་བརྒྱད། །
སྒོ་རུམ་ཀུན་དགའ་ལེགས་པའི་འབྱུང་གནས་དང༌། །ཇོ་ནང་རྗེ་
བཙུན་ཏ་ར་ནཱ་ཐཱ་སོགས། །ཚར་གཅོད་རྗེས་འཛིན་གྲུབ་པའི་གྲུབ་
དབང་བཅུ། །ཁྱད་པར་སྙན་བརྒྱུད་སློབ་བཤད་ཐམས་ཅད་ཀྱི། །
གསང་མཛོད་གཏད་པ་རྗེ་བཙུན་རྡོ་རིང་པ། །འཕགས་ཡུལ་བྲམ་
ཟེ་མཆོག་སྲིད་རྣམ་འཕྲུལ་ཏེ། །དུས་གསུམ་སྒྲིབ་མེད་གཟིགས་

པའི་མངོན་ཤེས་དང་། །འབྱུང་བཞི་རང་དབང་ཐོབ་པའི་རྫུ་འཕྲུལ་
སོགས། །བྷ་གའི་ཡི་གེ་དྲུག་ལ་ཐོགས་པ་མེད། །ཁའུ་བྲག་རྫོང་ནག་
པོའི་རི་ཁྲོད་དུ། །རྗེ་བཙུན་ཀུན་སྤངས་ཆེན་པོ་དེ་ཉིད་ཀྱིས། །སློབ་
བཤད་གདམས་པའི་འབྲུག་སྒྲ་བསྒྲགས་པའི་ཚེ། །སྐལ་ལྡན་ཕྱོགས་
འདུས་མདོངས་མཐའི་ཚོགས་རྣམས་ནི། །རབ་དགའ་དད་པའི་
སྤུ་ལོང་གཡོ་བཞིན་དུ་། །གྲུབ་གཉིས་ཟློས་གར་ཅི་ཡང་བསྒྱུར་བར་
བྱས། །ཁྱད་པར་གྲུབ་ཆེན་རྣལ་འབྱོར་དབང་ཕྱུག་ཉིད། །རང་གི་
བསྟན་པ་རང་གི་སྤེལ་བའི་ཕྱིར་། །མངོན་སུམ་བྱོན་པ་ཚར་ཆེན་
ཧེ་རུ་ཀཿ མ་བྱོན་སངས་རྒྱས་གསུམ་པ་རབ་གསལ་ཞབས། །རབ་
འབྱམས་ཞིང་གི་རྒྱལ་བ་ཐམས་ཅད་ཀྱི། །སྲས་ཀྱི་ཐུ་བོ་མགོན་པོ་
འཇམ་དཔལ་དབྱངས། །ས་སྐྱ་པ་ཞེས་གྲགས་པ་གང་དེ་ཡིས། །
གསང་མཛོད་ཀུན་གྱི་བདག་པོ་ཁྱེད་འོས་ཞེས། །རབ་འབྱམས་
རྒྱལ་བས་དབང་བསྐུར་བྱིན་བརླབས་བཞིན། །འདི་ན་ཁྱོད་མིན་
སུ་ཡིས་གསལ་བར་ནུས། །སྣང་སེམས་ཟུང་འཇུག་ས་བརྒྱད་མངོན་
དུ་གྱུར། བྷ་གའི་གནས་སུ་རིགས་དྲུག་ས་བོན་མཐོང་། །ལྟ་སྟངས་
ནུས་པ་ཀུན་ལ་ཐོགས་པ་མེད། །ངག་གི་དབང་ཕྱུག་བསྟན་བཅོས་
ཀུན་གྱི་བདག །ཚིག་གི་མཆོག་གྲུབ་མ་འདྲེས་གྲུབ་མཐའ་བསྙོགས།

གངས་རིའི་རྭ་བས་བསྐོར་བའི་ཞིང་ཁམས་འདིར། །བིརླ་པ་དངོས་
བློ་གསལ་རྒྱ་མཚོ་ཡིས། །སྙན་བརྒྱུད་ཟབ་དོན་ཟེགས་མ་འཐོར་
བ་ཅན། །སློབ་བཤད་གདམས་པའི་དགའ་ཚལ་བཀྲམ་པ་ལ། །སྐལ་
ལྡན་ཕྱོགས་འདུས་བུང་བའི་ཚོགས་རྣམས་ནི། །འཇིག་རྟེན་གསུམ་
པོ་ལང་ལོང་གཡོ་བ་བཞིན། །ཐུགས་སྲས་ཐམས་ཅད་མཁྱེན་པ་
མཁྱེན་བརྩེའི་ཞབས། །མཐོང་ལམ་མངོན་གྱུར་ཀླུ་སྒྲུབ་རྒྱ་མཚོ་
སྟེ། །སློབ་བཤད་བསྟན་པའི་ཤིང་རྟ་རྣམ་གཉིས་ཡིན། །དག་པ་
རབ་འབྱམས་མི་ཏྲི་དོན་གྲུབ་མཚན། །མཐུ་སྟོབས་དབང་ཕྱུག་བསོད་
ནམས་ཆོས་འཕེལ་ཞབས། །སེམས་དཔའ་ཆེན་པོ་གཞོན་ནུ་བློ་
གྲོས་རྣམས། །ཐུགས་ཀྱི་གསང་མཛོད་འཛིན་པའི་སྲས་མཆོག་
ཡིན། །བདག་ཀྱང་གསང་མཛོད་འཛིན་པའི་སྲས་ཀྱི་མཆོག ་
མཁྱེན་བརྩེ་ཀླུ་སྒྲུབ་བཞིན་དུ་བྱིན་གྱིས་རློབས། །མཁྱེན་བརྩེའི་
ཐུགས་སྲས་མཁན་ཆེན་བསླབ་གསུམ་པར། །ཁ་སྦྱོར་ཡན་ལག་
བདུན་གྱི་རྟེན་འབྲེལ་འགྲིགས། ཀླུ་སྒྲུབ་ཐུགས་སྲས་པཎ་ཆེན་
ངག་ཆོས་ཞབས། །མཁས་གྲུབ་ཡོན་ཏན་འགྲན་པའི་ཟླ་དང་བྲལ། །
བསླབ་གསུམ་ཐུགས་སྲས་དབང་ཕྱུག་རབ་བརྟན་དཔལ། །གྲུབ་
དབང་ཀུ་ཀུ་རུ་པའི་རྣམ་འཕྲུལ་ཏེ། །ངག་ཆོས་ཐུགས་སྲས་འཇམ་

མགོན་ཨ་མེས་ཞབས། །འཇམ་དབྱངས་ཐུགས་ཀྱི་སྤྲུལ་པར་ཡོངས་
སུ་གྲགས། །དབང་རབ་བུ་ཆེན་བསོད་ནམས་མཆོག་ལྡན་དཔལ། །
དེ་སྲས་ཞྭ་ལུ་བསོད་ནམས་མཆོག་གྲུབ་ཞབས། །གང་དེས་རྗེས་བཟུང་
ངག་དབང་ལྷུན་གྲུབ་དཔལ། །དེ་ཡི་སྙན་བརྒྱུད་མཛོད་འཛིན་
རྨོར་ཆེན་རྗེ། །གང་གི་ཐུགས་ཀྱི་སྲས་མཆོག་གནས་གསར་བ། །
ཨ་མེས་ཞབས་ཀྱི་གསང་བའི་མཛོད་གཏད་པ། །འཇམ་དཔལ་རྡོ་
རྗེ་བསོད་ནམས་དབང་ཕྱུག་ཞབས། །གང་གི་ཐུགས་སྲས་ཀུན་
དཀའ་བཀྲ་ཤིས་དཔལ། །དེ་སྲས་ངག་དབང་བསོད་ནམས་རིན་
ཆེན་ཞབས། །དེ་ལྟར་གནས་གསར་རྗེ་དང་ཡབ་རྗེ་ལས། །མཁྱེན་
ཀླུ་སློབ་བཤད་ཤིང་རྟ་རྣམ་གཉིས་ཀྱི། །གསང་ཆེན་སློབ་བཤད་
མན་ངག་ཐམས་ཅད་དང་། །གདུང་བརྒྱུད་རིམ་པར་ཆིག་བརྒྱུད་
ཞལ་གདམས་སུ། །བྱོན་པའི་མན་ངག་ཆུ་ཀླུང་མ་ལུས་པ། །གང་
ཐུགས་རྒྱ་མཚོ་གཡོ་བ་མེད་པར་བསྐྱིལ། །འཕགས་ཡུལ་གྲུབ་
དབང་དཔལ་ལྡན་བིརླ་པ། །རང་གི་གཞུང་བཟང་གསུང་ངག་ཟབ་
མོ་དང༌། །འཇམ་དབྱངས་འཁོན་གྱི་གདུང་བརྒྱུད་སྤེལ་བའི་ཕྱིར། །
བསམ་བཞིན་བྱོན་པ་ཀུན་དགའ་བློ་གྲོས་ཞབས། །ཕྱག་རྒྱའི་གནས་
སུ་ཁམས་གསུམ་ཐམས་ཅད་མཐོང་། །ཕྱི་ནང་མཁའ་འགྲོ་ཐམས་

ཅད་རིང་ནས་འདུ། །སྲོག་རྩོལ་འགྱུ་བ་དྷུ་ཏིའི་དབྱིངས་སུ་འགགས།
འཇམ་དབྱངས་ཕོ་བྲང་དཔལ་ལྡན་ས་སྐྱ་རུ། །ས་ཆེན་བླ་མ་ཀུན་
དགའ་བློ་གྲོས་དེས། །མ་ནོར་ཕ་ཆོས་ཟབ་མོའི་མཛོད་བཟུང་ནས། །
སྐལ་ལྡན་སྐུ་བཞིའི་མགྲོན་དུ་གཉེར་བའི་ཚེ། གདུང་བརྒྱུད་འགྲོ་
མགོན་དབང་སྡུད་སྙིང་པོ་དང་།།ཀུན་དགའ་རིན་ཆེན་པདྨ་བདུད་
འདུལ་རྣམས། །ཉིད་དང་དགོངས་པ་དབྱེར་མེད་བྱིན་གྱིས་བརླབས། །
ལྕམ་མོ་རྗེ་བཙུན་བསྟན་པའི་ཉི་མའི་ཞབས། ། རྡོ་རྗེ་བཙུན་མོ་མི་
ཡི་གཟུགས་སུ་སྣང་། །རབ་འབྱམས་རྒྱུད་སྡེ་ཀུན་གྱི་བདག་པོར་
གྱུར༎ཐར་རྩེ་མཁན་ཆེན་ནམ་མཁའ་འཆི་མེད་དང༌།།ཁང་གསར་
མཁན་ཆེན་སངས་རྒྱས་ཕུན་ཚོགས་ཞབས། །ཀླུ་ལྡིང་རིན་ཆེན་
མི་འགྱུར་རྒྱལ་མཚན་དཔལ། །ཕན་ཁང་དཔལ་ལྡན་ཆོས་ཀྱི་རྒྱལ་
མཚན་དང་། །ཞྭ་ལུ་རིན་ཆེན་བློ་གསལ་བསྟན་སྐྱོང་སོགས། །མཁས་
དང་གྲུབ་པའི་སློབ་མས་སྟེང་ཁྱབ། །གཉའ་ཆེན་ཐང་ལྷ་ཀླུ་རྒྱལ་
གཙུག་ན་སོགས། །མི་དང་མི་མིན་སྣང་དང་མི་སྣང་གི། །ས་གསུམ་
འགྲོ་བ་ཡོངས་ཀྱི་བླ་མར་གྱུར། །ཐུགས་ཀྱི་སྲས་མཆོག་ནམ་མཁའ་
འཆི་མེད་ཀྱིས། །ནང་གི་སངས་རྒྱས་རིགས་ལྔའི་ཞིང་ཁམས་མཐོང་།
བྱང་སེམས་ཆུ་རྒྱུན་ཁྲོ་ཆུ་གྱེན་ལ་བཟློག །དཀར་དམར་ཉི་ཟླ་དྷཱུ་

ཏིའི་མཁའ་ལ་བཟུང་། །ཡོན་ཏན་བརྒྱ་ཕྲག་བདུན་གྱི་ནོར་གྱིས་
ཕྱུག །མདོ་ཁམས་སྡེ་དགེ་ཆོས་ཀྱི་རྒྱལ་ཁབ་དང༌། །དཔལ་ལྡན་ས་
སྐྱ་ཨེ་ཝཾ་ཆོས་ལྡན་སོགས། །སྨིན་གྲོལ་ཆོས་ཀྱི་འཁོར་ལོ་བསྐོར་
བའི་ཚེ། །གོང་མ་འཛམ་གླིང་ཆེ་དགུ་དབང་སྡུད་སོགས། །ས་སྐྱའི་
ཞལ་ངོ་མཆོག་གི་སྤྲུལ་སྐུ་ལྔ། །ཉིད་དང་དགོངས་པ་དབྱེར་མེད་
བྱིན་གྱིས་བརླབས། །སྐུ་དབོན་བྱམས་པ་ཀུན་དགའ་བསྟན་འཛིན་
དང༌། །རྣལ་འབྱོར་དབང་ཕྱུག་འཇམ་དཔལ་བཟང་པོའི་ཞབས། །
སྡེ་དགེ་ཞུ་ཆེན་ཚུལ་ཁྲིམས་རིན་ཆེན་སོགས། །ཐུགས་སྲས་བརྒྱུད་
འཛིན་བསམ་མི་ཁྱབ་པ་ལས། །ཐུགས་ཀྱི་སྲས་མཆོག་སྐུ་དབོན
རྣམ་གཉིས་ཀྱིས། །འོག་མིན་ཨེ་ཝཾ་མདོ་ཁམས་སྡེ་དགེ་སོགས། །
འཛམ་གླིང་བསྟན་པའི་མངའ་བདག་ས་སྐྱ་པའི། །ཟབ་ཆོས་རིན་
ཆེན་ཐང་མར་བརྡལ་བའི་ཚེ། །སྐུ་དབོན་ཀུན་དགའ་བསྟན་པའི་
རྒྱལ་མཚན་སོགས། །ངོར་པའི་ཁྲི་འཛིན་སྐྱེས་ཆེན་དུ་མ་དང་། །
ངག་དབང་དྲག་ཤུལ་ཕྲིན་ལས་རིན་ཆེན་སོགས། །ས་སྐྱའི་ཞལ་
ངོ་མཆོག་སྤྲུལ་དུ་མ་དང་། སྡེ་དགེ་བླ་ཆེན་བྱམས་པ་ཕུན་ཚོགས་
སོགས། །འཇིག་རྟེན་དྲེགས་ལྡན་ཆེ་རྒུ་དུ་མ་དང་། །ཁྱད་པར་
འཕགས་ཡུལ་རྡོ་རྗེ་དྲིལ་བུ་པ། །བོད་ཡུལ་རྗེ་བཙུན་གྲགས་པ་རྒྱལ་

」
མཚན་སོགས། །རབ་འབྱམས་ཞིང་གི་རྩ་བརྒྱུད་བླ་མ་ཡི། །བྱིན་
རླབས་ཡེ་ཤེས་གཅིག་ཏུ་བསྡུས་པའི་གཟུགས། །འཇམ་དབྱངས་
བླ་མ་མཁྱེན་བརྩེའི་དབང་པོ་ཞེས། །རྩོད་པའི་དུས་ཀྱི་ཐམས་ཅད་
མཁྱེན་པ་ཡིན། །གདོད་ནས་མངོན་སངས་རྒྱས་ཀྱང་གདུལ་བྱའི་
ངོར། །སུམ་ལྡན་རྡོ་རྗེ་འཛིན་པའི་སྐུར་བཞེངས་པ། །གང་གིས་
འཆི་མེད་གྲུབ་པའི་དགའ་ཚལ་དུ། །མདོ་སྔགས་ཉི་ཟླའི་འོད་སྟོང
སྤྲོས་པའི་ཚེ། །ཁམས་གསུམ་མུན་པ་དྲུངས་ནས་འབྱིན་པ་བཞིན། །
བསྟན་པའི་སྣང་བས་འཛམ་གླིང་ཁྱབ་པ་བཞིན། །གདུལ་བྱའི་སྐྱེད་
ཚལ་ས་སྟེང་ཁེངས་པ་བཞིན། །སྔ་འགྱུར་བཀའ་གདམས་གསར་
རྙིང་ས་བཀའ་ཤངས། །ཞི་གཅོད་དུས་འཁོར་ཨོ་རྒྱན་བསྙེན་སྒྲུབ་
སྟེ། །སྒྲུབ་བརྒྱུད་ཤིང་རྟ་བརྒྱད་ཀྱི་རིང་ལུགས་ཀྱི། །བཀའ་བབས་
རྙེད་པ་རྡོ་རྗེ་གཟི་བརྗིད་རྩལ། །པྲེ་ཏ་པཱུ་རི་བོད་ཀྱི་རྒྱལ་ཁབ་འདིར།།
གྲུབ་མཐའ་ཀུན་གྱི་བླ་མ་ཁྱེད་འོས་ཞེས། །རབ་འབྱམས་རྒྱལ་བས་
དབང་བསྐུར་བྱིན་གྱིས་བརླབས། །ལྷར་བཅས་འགྲོ་བས་ཐལ་སྦྱར་
གསོལ་བ་བཏབ། །དེ་དུས་ཙ་ན་ས་དགེ་བཀའ་རྙིང་གི །མཁས་
གྲུབ་ཀུན་གྱི་བླ་མ་ཁྱེད་ཡིན་པས། །འདུས་པའི་འཁོར་ལ་ཚད་བཟུང་
མ་མཆིས་ཀྱང་། །ཐུགས་ཀྱི་སྲས་མཆོག་གསང་བདག་བློ་གཏེར་

དབང་། །རབ་འབྱམས་རྒྱུད་སྡེ་ཀུན་གྱི་བདག་པོར་གྱུར། །སློབ་
དཔོན་ཆེན་པོ་ངག་དབང་ལེགས་གྲུབ་དང༌། །མངའ་རིས་གྲུབ་
དབང་ཀུན་དགའ་འཇམ་དབྱངས་དང་། །ཆོས་ཀྱི་རྒྱལ་པོ་ངག་དབང་
ལེགས་པ་སོགས། །གསུང་ངག་སློབ་བཤད་ཀུན་གྱི་བདག་པོར་
གྱུར། །གྲུབ་དབང་བླ་མ་ཀུན་དགའ་ཉི་མ་དང་། །སྦས་པའི་གྲུབ་
སྨྱོན་བྱམས་པ་བསྟན་འཛིན་དང་། ཐར་རྩེ་གྲུབ་ཆེན་ནམ་མཁའ་
རྒྱལ་མཚན་སོགས། །གྲུབ་པ་ཐོབ་པའི་སློབ་མ་དུ་མ་སྟེ། །མཁས་
དང་གྲུབ་པའི་སློབ་མས་ས་སྟེང་ཁྱབ། །ཁྱད་པར་མཁྱེན་བརྩེའི་
ཞབས་དང་ཐར་རྩེ་རྗེ། །བྱམས་པ་ཀུན་དགའ་བསྟན་པའི་རྒྱལ་
མཚན་ལས། །སྨིན་གྲོལ་གདམས་པའི་ཕ་ཕོག་ཀུན་ཐོབ་ཅིང་།
བྱང་ཕྱོགས་གསེར་མདོག་ཅན་གྱི་ཞིང་ཁམས་ནས། །སངས་རྒྱས་
ཡོན་ཏན་མཐའ་ཡས་གྲགས་པའི་ཞབས། །མངོན་སུམ་བྱོན་ནས་
རབ་འབྱམས་རྒྱུད་ཀུན་གྱི། །སྡུད་པོ་གསང་བའི་བདག་པོ་ཁྱེད་འོས་
ཞེས། །མངོན་པར་ལུང་བསྟན་བློ་གཏེར་དབང་པོ་ཡིས། །འོག་མིན་
ལྷུན་གྲུབ་ཡང་རྩེའི་དབེན་གནས་སུ། །རབ་འབྱམས་རྒྱུད་སྡེ་ཀུན་
གྱི་བཀའ་བསྡུ་མཛད། །གསང་ཆེན་ཟབ་རྒྱས་ཆོས་འཁོར་བསྐོར་
བའི་ཚེ། །རྗེ་བཙུན་ཆེན་པོ་བྲག་ར་བཀྲ་ཤིས་ཀྱིས། །མ་འདྲེས་

ཡོངས་སུ་རྫོགས་པའི་གྲུབ་མཐའ་བསྙོགས། །ས་པཎ་སྤྲུལ་པ་རྒྱལ་
སྲས་གཞན་ཕན་པ། །འཆད་རྩོད་རྩོམ་པ་ཀུན་ལ་ཐོགས་པ་མེད། །
འཇམ་དཔལ་ཁྲོས་མཆོག་བསམ་གཏན་བློ་གྲོས་ཞབས།།མཐུ་
སྟོབས་ནུས་པ་ཀུན་ལ་འགྲན་ཟླ་བྲལ། །གོ་རམས་རྣམ་འཕྲུལ་
འཇམ་དབྱངས་རྒྱལ་མཚན་ཞབས། །མཁས་བཙུན་བཟང་པོའི་
ཡོན་ཏན་ཀུན་དང་ལྡན། །མཆོག་གི་སྤྲུལ་སྐ་ཆོས་ཀྱི་བློ་གྲོས་
ཞབས། །མཁྱེན་བརྩེ་ནུས་པ་ཀུན་གྱི་མངའ་བདག་གྱུར།།དྷཱིཿཕུ་
ཆོས་རྗེ་དམ་ཆོས་རྣམ་གཉིས་དང་། །དམ་པ་ལེགས་དང་གྲུབ་དབང་
ཀུན་དགའི་མཚན། །མཁས་དང་གྲུབ་པའི་བླ་མས་ས་སྟེང་ཁྱབ། །
དབེན་གནས་དམ་པ་དགའ་ལྡན་ས་བཟང་དུ། །མཆོག་གི་སྤྲུལ་
སྐུ་མཁྱེན་རྩེའི་དབང་པོ་དང་། །ཐར་རྩེ་མཁན་ཆེན་རིན་ཆེན་རྡོ་
རྗེ་ཡི། །ཐུགས་ཀྱི་སྲས་མཆོག་ངག་དབང་ལེགས་པའི་ཞབས། །
གྲུབ་མཐའ་འཁོར་འདས་དབྱེར་མེད་མངོན་དུ་གྱུར།།ནང་གི་
ཞིང་ཁམས་བདུན་མཐོང་རྫུ་འཕྲུལ་དང༌། །མངོན་པར་ཤེས་ལ་
ཐོགས་པ་ཡོངས་མི་མངའ། །མགོན་པོ་གང་གིས་ཚད་མ་སྙན་
བརྒྱུད་བཞིའི། །སྨིན་གྲོལ་ཆོས་ཀྱི་འཁོར་ལོ་བསྐོར་བའི་ཚེ། །
བདག་ཅག་སྐལ་ལྡན་འདུས་པའི་ཚོགས་རྣམས་ཀྱང༌། །རབ་

དགའ་དད་པའི་སྤུ་ལོང་གཡོ་བཞིན་དུ། །གྲུབ་གཉིས་ཟློས་གར་
ཅི་ཡང་བསྒྱུར་བར་བྱས། །བདག་ཀྱང་ཆགས་སྡང་རྟོགས་པའི་རྦ་
རླབས་དང་། །སྐྱེ་འཆི་བར་དོའི་འཁྲུལ་སྣང་སྣ་ཚོགས་པའི། །ཀུན་
རྟོག་ཆུ་ཀླུང་ཟད་མཐའ་མེད་པ་འདི། །མགོན་པོ་ཁྱོད་ཐུགས་ཡེ་
ཤེས་རྒྱ་མཚོའི་ཀློང་། །དབྱེར་མེད་གྱུར་ནས་མངོན་པར་བྱང་ཆུབ་
སྟེ། །ཕྲིན་ལས་མུ་མཐའ་མེད་པར་བྱིན་གྱིས་རློབས། །ཤར་ཕྱོགས་
མངོན་པར་དགའ་བའི་ཞིང་ཁམས་སུ། །ས་སྐྱ་པཎ་ཆེན་མངོན་པར་
བྱང་ཆུབ་མཚན། །དྲི་མ་མེད་པའི་དཔལ་ཞེས་གྲགས་པ་ཡི། །ཐུགས་
ཀྱི་སྤྲུལ་པ་འཇམ་དབྱངས་རྒྱལ་མཚན་ཞབས། །གང་གིས་ག་གུ་
བྱང་ཆུབ་ནགས་ཁྲོད་དུ། །བློ་གཏེར་ཞབས་དང་བྲག་ར་ཆེན་པོ་
ཡི། །ཐུགས་ཀྱི་གསང་མཛོད་སྨིན་གྲོལ་སྒོ་ཕྱེས་ཏེ། །ཟབ་དོན་རིན་
ཆེན་ཐང་མར་བརྡལ་བའི་ཚེ། །ཆོས་ཀྱི་སྦྱིན་པ་དོན་དུ་གཉེར་
བའི་མགྲོན། །བདག་ཅག་ཕྱོགས་འདུས་སྐལ་བ་བཟང་རྣམས་ཀྱང་།།
འོག་མིན་ཞིང་གི་སྟོན་འཁོར་དམ་པའི་ཆོས། །གནས་འདིར་འཕོས་
པ་མིན་ནམ་སྙམ་པ་ཡི། །རབ་དད་གུས་སྤྲོའི་ཆུ་འཛིན་དཀྲིགས་
བཞིན་དུ། །འཆད་རྩོད་རྩོམ་པའི་དབྱར་གྱི་རྔ་བོ་ཆེས། །འཇིག་
རྟེན་གསུམ་འདི་ལོང་ལོང་གཡོ་བ་བཞིན། །བདག་ཀྱང་སྐྱེ་རྒ་ན་

འཆིའི་ཆུ་བོ་ལས། །བསྒྲལ་ནས་སྐུ་བཞི་ནོར་བུའི་གླིང་ཁྲིད་པའི། །
དེད་དཔོན་དཔལ་མགོན་བླ་མ་ཁྱེད་ཉིད་ཀྱིས།།བྱང་ཆུབ་སྙིང་
པོའི་བར་དུ་ལེགས་བསྐྱུང་སྟེ། །འཁོར་བ་ཇི་སྲིད་གནས་པ་དེ་སྲིད་
དུ། །མགོན་པོ་ཁྱེད་ཀྱི་ཕྲིན་ལས་བྱེད་པར་ཤོག །སངས་རྒྱས་སྐུ་
དངོས་མཁྱེན་བརྩེའི་དབང་པོ་ཡི། །ཕྲིན་ལས་སྤེལ་ཕྱིར་ཕྲིན་ལས་
སྤྲུལ་པའི་སྐུ། །སྙིགས་མའི་དུས་འདིར་རྒྱལ་བའི་རྒྱལ་ཚབ་ཏུ། །
རབ་འབྱམས་རྒྱལ་བས་དབང་བསྐུར་བྱིན་གྱིས་བརླབས། །རྩ་
བརྒྱུད་བླ་མའི་བྱིན་རླབས་ཀུན་འདུས་ཤིང་། །ཞི་ཁྲོ་རབ་འབྱམས་
དཀྱིལ་འཁོར་ཀུན་གྱི་བདག ། གནས་གསུམ་མཁའ་འགྲོའི་ཚོགས་
ཀྱི་འཁོར་ལོའི་གཙོ། །ཧེ་རུ་ཀ་དཔལ་དཔལ་མགོན་བླ་མ་ཁྱེད། །
གསང་གསུམ་མི་ཟད་རྒྱན་འཁོར་ལྔ་ཡི་བདག །ཆེ་བ་གསུམ་ལྡན་
བཅུ་གསུམ་རྡོ་རྗེའི་སར། །མངོན་སངས་རྒྱས་ཀྱང་བདག་སོགས་
འདུལ་བྱའི་ངོར། །སུམ་ལྡན་རྡོ་རྗེ་འཛིན་པའི་སྐུར་བཞེངས་པ། །
འཇམ་དཔལ་དབྱངས་དངོས་ཆོས་ཀྱི་བློ་གྲོས་ཞབས།།གང་གི་སྐུ་
གསུང་ཐུགས་ཡོན་ཕྲིན་ལས་ཀྱི། །ཡོན་ཏན་སངས་རྒྱས་ཁོ་ནའི
སྤྱོད་ཡུལ་ཏེ། །བསྐལ་པར་བརྗོད་ཀྱང་ཟད་པའི་མཐའ་མི་རྙེད། །
ཁྱེད་ཀྱིས་མདོ་ཁམས་འཆི་མེད་དགའ་ཚལ་དུ །བློ་གཏེར་བྲག་

ར་ལེགས་པ་འཇམ་རྒྱལ་ལས། །ལེགས་བརྒྱུད་ས་སྐྱའི་རྗེ་བཙུན་
སྙན་བརྒྱུད་ཀུན། །ལེགས་པར་བཟུང་ནས་ཆོས་འཁོར་བསྐོར་བའི་
ཚེ། །བདག་ཅག་མི་དང་མི་མིན་སྐལ་ལྡན་འཁོར། །རྡོ་རྗེ་གདན་
དུ་ཐུབ་པ་ཆེན་པོ་ཡི། །འཁོར་ལོ་གསུམ་གྱི་འཁོར་དུ་འདུ་བ་བཞིན།།
ལྷར་བཅས་སྲིད་དང་ཞི་བའི་གདུལ་བྱའི་ཚོགས། །ཁྱེད་ཀྱི་གདུལ་
བྱར་མ་གྱུར་འགའ་ཡང་མེད། །སྐལ་ལྡན་དད་པའི་འཁོར་གྱི་འདུ་
བ་ནི། །ཕྱོགས་བཅུ་ཀུན་ནས་སྦྲང་ཆར་འབབ་པ་བཞིན། །ཕྱོགས་
བཅུའི་དགེ་འདུན་ངང་པའིཚོགས་རྣམས་ནི། །ཐུབ་པའི་དྲུང་དུ་
ཉན་ཐོས་འདུ་བ་བཞིན། །སྡོམ་གསུམ་ལྡན་པའི་འཁོར་གྱིས་བསྐོར་
བ་ནི། །ཐུབ་པ་འཁོར་རྣམ་བཞི་ཡིས་བསྐོར་བ་བཞིན། །གང་གི་
བརྒྱུད་འཛིན་སྡེ་སྣོད་འཆང་རྣམས་ཀྱིས། །འཆད་རྩོད་རྩོམ་པའི་
ཆོས་ཀྱི་སྒྲ་ཆེན་ནི། །སྟོང་གསུམ་ཐམས་ཅད་ཆོས་སྒྲས་ཁེགས་པ་
བཞིན། །རིགས་དྲུག་འཁོར་གྱིས་དད་ཕྱག་བརྩེགས་པ་ནི། །སྟོང་
གསུམ་རྩ་མཆོག་རླུང་གིས་བསྐྱོད་པ་བཞིན། །སྒྲུབ་པོས་ཞི་བའི་
ནགས་ཁྲོད་ཁེངས་པ་ནི། །སྟོང་གསུམ་འགྲོ་བས་མཉམ་པར་བཞག་
པ་བཞིན། །བརྒྱུད་འཛིན་གྲུབ་པ་ཐོབ་པའི་ཚོགས་རྣམས་ནི། །བྱ་
ཁྱུང་ཆེན་པོ་མཁའ་ལ་འཕུར་བ་བཞིན། །བཤད་སྒྲུབ་མན་ངག་

ཕྲིན་ལས་བརྒྱུད་འཛིན་ཚོགས། །ཆུ་བོ་ཆེན་པོ་རྒྱུན་ཆད་མེད་པ་
བཞིན། །ཨེ་མ་སངས་རྒྱས་སྤྱོད་ཡུལ་འདི་འདྲ་བ། །བདག་ཅག་
སྐལ་བས་མངོན་སུམ་མྱོང་བ་འདི། །བསྐལ་མང་བསོད་ནམས་
བསགས་པའི་འབྲས་བུར་ངེས།།འཁོར་འདས་གཟུང་འཛིན་གཉིས་
སུ་སྣང་བ་ཡི། །བརྒྱད་ཁྲི་བཞི་སྟོང་ཉོན་མོངས་འདམ་རྫབ་ཅན། །
ཀུན་རྟོག་རྡུལ་ཕྲན་ཟད་མཐའ་མེད་པ་འདི། །ཁྱེད་ཀྱི་རྡོ་རྗེའི་ཡེ་
ཤེས་གཅིག་ཉིད་དུ། །བྱིན་གྱིས་བརླབས་ནས་མངོན་པར་བྱང་ཆུབ་
སྟེ། །འཁོར་བ་ཇི་སྲིད་གནས་པ་དེ་སྲིད་དུ། །མགོན་པོ་ཁྱེད་ཀྱི་ཕྲིན་
ལས་བྱེད་པར་ཤོག ། །དེ་ལྟར་གོང་མ་རྣམ་ལྔའི་བླ་མའི་རྣལ་འབྱོར་འཁོར་
འདས་དབྱེར་མེད་དང༌། །གསུང་ངག་བླ་མ་བརྒྱུད་པའི་གསོལ་འདེབས་སྐལ་
བཟང་གདུལ་བྱའི་སྐྱེད་ཚལ་ཀུན་ཏུ་རྒྱས་བྱེད། །རྒྱུད་ལུང་མན་ངག་གི་མ་
དྲོས་ཆུ་གཏེར་བསྲུབས་པ་ལས། །ཐོན་པའི་སྙན་བརྒྱུད་ཁ་འབབ་རྣམ་བཞིའི་
བྱིན་རླབས་ཡེ་ཤེས་ཀྱི་ཆུ་རྒྱུན་ཞེས་བྱ་བ་འདིའང་ལམ་འབྲས་པ་འཇམ་
དབྱངས་བློ་གསལ་བཟང་པོར་འབོད་པས། །དཔལ་ས་སྐྱ་ཡོན་ཏན་རིན་པོ་
ཆེ་དུ་མའི་འབྱུང་གནས་སུ་རབ་འབྱུང་བཅུ་དྲུག་མེ་འབྲུག་ཟླ་བ་གཉིས་པའི་
ཚེས་ཉེར་གསུམ་སྟེ་བིརླས་ས་དྲུག་བརྙེས་པའི་དུས་ཆེན་ལ་སྦྱར་བ་དགེ་
ལེགས་འཕེལ། །

ལམ་འབྲས་བརྒྱུད་འདེབས།
ཨོཾ་སྭ་སྟི། བླ་མ་དམ་པ་རྣམས་ལ་གུས་པས་ཕྱག་འཚལ་ལོ། །
རྒྱལ་བ་སྐུ་བཞིའི་བདག་ཉིད་རྡོ་རྗེ་འཆང་། །མཐུ་སྟོབས་རྫུ་འཕྲུལ་
བསམ་ཡས་བིརླ་པ། །མཐའ་ཡས་རྒྱུད་སྡེའི་མངའ་བདག་ས་སྐྱ་
པ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཤེས་
བྱ་ཀུན་རིག་རྗེ་བཙུན་བསོད་ནམ་རྩེ། །བདག་ཉིད་ཆེན་པོ་རྗེ་བཙུན་
རིན་པོ་ཆེ། །བསྟན་པའི་སྒྲོལ་མེ་ས་སྐྱ་པཎྜི་ཏ། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། མཁས་གྲུབ་ཆེན་པོ་ཚོགས་སྒོམ་
ཀུན་དགའ་དཔལ། །དུས་གསུམ་གཟིགས་པའི་ཉན་ཆེན་བསོད་
ནམས་བརྟན། །རླུང་སེམས་དབང་འབྱོར་ཆོས་རྗེ་བྲག་ཕུག་པ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཐམས་ཅད་
མཁྱེན་པ་བསོད་ནམས་རྒྱལ་མཚན་པ། །སྙན་རྒྱུད་གདམས་པའི་
བདག་པོ་དཔལ་ལྡན་པ། །ཆོས་ཀྱི་རྒྱལ་པོ་རྗེ་བཙུན་བུདྡྷཤྲཱི། །བཀའ་
དྲིན་ཉམས་མེད་ཀུན་དགའི་མཚན་ཅན་ལ། །གསོལ་བ་འདེབས་སོ་

བདག་རྒྱུད་བྱིན་གྱིས་རློབས། །ངོ་མཚར་སྤྲུལ་པའི་ཡ་མཚན་ཀུན་
བསྡུས་ནས། །བཀོད་ལེགས་མཛེས་སྡུག་བརྗིད་པའི་ཁྲི་སྟེང་དུ།
འོད་འབར་ཉི་ཟླའི་ཞབས་རྟེན་ཉམས་དགའ་བར། །བརྩེ་ཆེན་བླ་མ་
རིགས་རྣམས་ཀུན་གྱི་བདག ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །རྡོ་རྗེ་རྣམ་གསུམ་ཁྱོད་ཀྱི་སྐུ་གསུང་ཐུགས། །
རྒྱལ་བ་རིགས་ལྔ་ཁྱོད་ཀྱི་ཕུང་པོ་ལྔ། །ཡུམ་ཆེན་རྣམ་བཞི་ཁྱོད་
ཀྱི་འབྱུང་བ་བཞི། །དངོས་ཀུན་བྱིན་རློབ་ངེས་པར་འཁོར་ལོའི་
མགོན། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
ཁྲོ་ཆེན་རྣམ་བཅུ་ཁྱོད་ཀྱི་ཚིགས་ཆེན་བཅུ། །རྒྱལ་སྲས་རྣམ་བརྒྱད་
ནང་གི་སྐྱེ་མཆེད་དུ། །རིམ་པར་སྤྲུལ་ནས་ཡུལ་ལ་ལོངས་སྤྱོད་
ཅིང་། །མ་ལུས་དགེགས་དཔུང་འཇོམས་མཛད་འཁོར་ལོའི་བདག །
གསོལ་བ་འདེབས་སོ་བདག་རྒྱུད་བྱིན་གྱིས་རློབས།།རང་བཞིན་
ལྷུན་གྲུབ་བཅོས་མིན་ཕོ་བྲང་དུ། །མ་ལུས་རིགས་ཀྱི་བདག་པོའི་
སྐུར་བསྟན་ནས། །སྣོད་བཅུད་མ་ལུས་རིགས་བརྒྱའི་རྣམ་རོལ་དུ། །
ངེས་པར་གཟིགས་ནས་རིག་པར་འདོམས་མཛད་པ། །གསོལ་བ་
འདེབས་གསོལ་བདག་རྒྱུད་བྱིན་གྱིས་རློབས། །སྐལ་བཟང་ཕར་
ཕྱིན་ཐེག་པས་སྨིན་མཛད་ནས། །ཟུང་འཇུག་བདེ་སྟོང་ལམ་གྱིས་

གྲོལ་མཛད་པ། །ཕྲིན་ལས་དབང་པོ་རྗེ་བཙུན་བླ་མ་ཉིད། །ངེས་
པར་འཇམ་པའི་རྡོ་རྗེར་མཐོང་གྱུར་ནས། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །དངོས་སུ་བཤམས་དང་ཡིད་ཀྱིས་
སྤྲུལ་པ་དང་།།འཇིག་རྟེན་ཁམས་ན་བདག་པོས་མ་བཟུང་བའི། དངོས་
ཀུན་དམིགས་མེད་ངང་ནས་འབུལ་ལགས་ཀྱི། །བདག་གིར་ཞེན་
པ་སྤོང་བར་བྱིན་གྱིས་རློབས། །ཐོག་མའི་ལས་དང་ཉོང་མོངས་
ཀྱིས་སྤྲལ་པའི། །མ་དག་ཕུང་པོ་བདག་ཏུ་འཁྲུལ་བའི་གཞི། །ཟག་
མེད་བདུད་རྩིའི་ངོ་བོར་བྱིན་བརླབས་པ། །ཆོས་དབྱིངས་ངང་ནས་
ཁྱོད་ལ་འབུལ་ལགས་ཀྱི། །བདག་འཛིན་རྩད་ནས་ཐོན་པར་བྱིན་
གྱིས་རློབས། །སྟོང་ཉིད་རྡོ་རྗེས་ངེས་པར་རྒྱས་བཏབ་པའི། །ཟག་
མེད་བདེ་བ་ཆེན་པོའི་མཆོད་པ་ནི། ཟུང་འཇུག་ལོངས་སྤྱོད་རྫོགས་
པའི་སྐུ་ལ་འབུལ། །བདེ་སྟོང་ཡེ་ཤེས་འཆར་བར་བྱིན་གྱིས་རློབས།།
དཔལ་ལྡན་བླ་མའི་རྡོ་རྗེ་རྣམ་གསུམ་པོ། །བདག་གི་ལུས་ངག་ཡིད་
ལ་ཞུགས་གྱུར་ནས། །དབང་བཞིའི་ལམ་གྱིས་སྒྲིབ་ཀུན་དག་གྱུར་
ཏེ། །སྐུ་བཞིའི་གོ་འཕང་འཐོབ་པར་བྱིན་གྱིས་རློབས། །ཞེས་པ་འདི་
ནི་རྡོ་རྗེ་ཡི། །སློབ་མ་འགའ་ཡིས་བསྐུལ་བའི་ངོར། །གསེར་མདོག་ཅན་གྱི་ཆོས་ཀྱི་
གྲྭར། །མཆོག་ལྡན་ལེགས་པའི་བློ་ཡིས་སོ།། མངྒལཾ།

ཆོས་སྤྱོད་རབ་གསལ།
མཚན་མཆོག་གསུམ་ལྡན་གདུང་སྲས་ངག་དབང་ཀུན་
དགའ་ཐེག་ཆེན་དཔལ་འབར་ཕྲིན་ལས་བསམ་
འཕེལ་དབང་གི་རྒྱལ་པོའི་བརྟན་བཞུགས་
འགྱུར་མེད་རྡོ་རྗེའི་སྒྲ་དབྱངས།
༈ འཆི་མེད་མི་ཤིགས་སྲུང་བའི་གུར་ཁང་ནང༌། །འཆི་མེད་ཚེ་
སྦྱིན་ལྷ་མོ་སྤྱན་བདུན་མ། །འཆི་མེད་ཚེ་ལ་དབང་བའི་ཚོགས་རྣམས་
ཀྱིས། །འཆི་མེད་ཚེ་ཡི་དངོས་གྲུབ་སྩལ་དུ་གསོལ། །རིགས་གསུམ་
པདྨའི་ཐུགས་བསྐྱེད་ལྷ་ལམ་ནས། །མཁྱེན་བརྩེ་ནུས་མཐུའི་རང་
གཟུགས་ཉིན་མོར་བྱེད། །ས་བསྟན་ལུང་རྟོགས་པད་ཚལ་རྒྱས་མཛད་
ནས། །གདུལ་བྱ་གླིང་བཞིའི་མགོན་དུ་རྟག་བརྟན་གསོལ། །ངག་
དབང་སྒྱུ་འཕྲུལ་ལྷ་རིགས་འཁོན་གྱི་གདུང༌། །འགྲོ་ཀུན་དགའ་མཛད་
ཐེག་ཆེན་མདོ་སྔགས་ལམ། །ཕན་བདེའི་དཔལ་དུ་འབར་བའི་འཕྲིན་
ལས་ཅན། །བསམ་འཕེལ་དབང་གི་རྒྱལ་པོ་ཞབས་བརྟན་གསོལ། །
རྣམ་དག་ཁྲིམས་ལྡན་གསེར་གྱི་ས་གཞི་ལ། །ཐོས་བསམ་སྒོམ་པའི་

རིན་ཆེན་རྡུལ་མང་བརྩེགས། ། འཆད་རྩོད་རྩོམ་དང་རྗེས་བསྟན་
བང་རིམ་རྒྱས། །སྐྱབས་མཆོག་རི་དབང་ལྷུན་པོར་བརྟན་བཞུགས་
གསོལ། །རྒྱལ་བ་གཉིས་པ་རྗེ་བཙུན་གོང་མ་ལྔས། །རྒྱལ་བསྟན་
གཅིག་བསྡུས་སྙན་བརྒྱུད་ཚད་མ་བཞི། །རྒྱལ་བའི་ལམ་བཟང་ཟབ་
མོ་སློབ་བཤད་རྣམས། །རྒྱལ་བ་ཇི་བཞིན་སྟོན་མཛད་ཞབས་བརྟན་
གསོལ། །ཕུན་ཚོགས་རྒྱལ་སྲིད་བདུན་གྱི་བཀྲ་ཤིས་དཔལ། ། དཔལ་
ལྡན་ས་སྐྱའི་ཆོས་སྲིད་དཔལ་འབར་ནས། །གནས་མཆོག་འཛམ་
གླིང་མཛེས་པའི་རྒྱན་དུ་བྱོན། །བྱོན་བཞིན་གསང་གསུམ་རྡོ་རྗེ་ལྟར་
བརྟན་གསོལ། །བསླུ་མེད་བླ་མ་མཆོག་གསུམ་ཐུགས་རྗེ་དང༌། །ཡི་
དམ་བསྟན་སྲུང་རྒྱ་མཚོའི་མཐུ་སྟོབས་དང༌། །ཆོས་ཉིད་ཟབ་མོ་
འགྱུར་མེད་བདེན་པའི་མཐུས། །ཇི་ལྟར་གསོལ་བའི་འདོད་དོན་
གྲུབ་གྱུར་ཅིག །ཅེས་མཚན་མཆོག་གསུམ་ལྡན་གདུང་སྲས་ངག་དབང་ཀུན་དགའ་
ཐེག་ཆེན་དཔལ་འབར་ཕྲིན་ལས་བསམ་འཕེལ་དབང་གི་རྒྱལ་པོའི་བརྟན་བཞུགས་འགྱུར་
མེད་རྡོ་རྗེའི་སྒྲ་དབྱངས་ཞེས་བྱ་བ་འདི་ནི། ཡོན་ཏན་རིན་པོ་ཆེ་དུ་མའི་འབྱུང་གནས་
དཔལ་ནཱ་ལེནྡྲའི་མཁན་མིང་ཤཱཀྱའི་དགེ་སློང་བྱམས་པ་ངག་དབང་བློ་གྲོས་རིན་ཆེན་
ནམ། ཐ་སྙད་རིག་པའི་བཏགས་མིང་འཇམ་དབྱངས་དགའ་བའི་བློ་གྲོས་སུ་འབོད་པས་
རྩེ་གཅིག་གསོལ་བ་བཏབ་པ་བཞིན་འབད་མེད་ལྷུན་གྱིས་གྲུབ་པར་གྱུར་ཅིག །དགེའོ། །

༧སྐྱབས་མགོན་བདག་ཁྲི་རྡོ་རྗེ་འཆང་ཆེན་པོ་
ཕུན་ཚོགས་ཕོ་བྲང་པའི་ཞབས་བརྟན་
གསོལ་འདེབས་བཞུགས་སོ། །
༈ འཆི་མེད་བདེ་ལྡན་མགོན་པོ་སྣང་མཐའ་ཡས། །རྣམ་པར་
རྒྱལ་མ་ཨཱརྱ་ཏཱ་རེ་མས། །བདག་སོག་འཆི་བདག་གསཡུལ་ལས་
རྟག་རྒྱལ་ནས། །ཚེ་དཔལ་ཡེ་ཤེས་དངོས་གྲུབ་དེང་འདིར་སྩོལ། །ངག་
དབང་ཀུན་གསལ་སྒེག་མོའི་ཁྱོན་ཡངས་ཀྱི། །གདུལ་བྱ་དགའ་བཞིའི་
ལམ་བཟང་ལ་དཀྲི་ཕྱིར། །བསོད་ནམས་ཚོགས་གཉིས་རྒྱ་མཚོའི་
དཔལ་ཡོན་ཅན། །བཟང་པོའི་མགོན་དཔུང་མཆོག་ཏུ་ཞབས་བརྟན་
ཤོག །མཁྱེན་ཡངས་ཤེས་བྱའི་ལྷ་ལམ་རབ་ཡངས་ཤིང་། །བརྩེ་
ཆེན་བྱང་ཆུབ་སེམས་ཀྱི་བསིལ་ཟེར་རྒྱས། །ནུས་མཐུའི་གཟི་བྱིན་
འོད་པུང་རབ་འབར་བའི། །མཁྱེན་ནས་བརྩེ་བས་བྱེད་པོར་གཡོ་
མེད་ཤོག །ཁྱད་པར་འཇམ་དབྱངས་བདུན་བརྒྱུད་རིང་ལུགས་
མཆོག །མི་ཉམས་ཡར་ཟླའི་དཔལ་གྱི་རྗེས་འགྲོ་ཞིང༌། །མི་མཐུན་
ཉེར་འཚེའི་གྲིབ་པས་མ་སླད་པར། །བསྟན་འགྲོའི་དཔུང་གཉེན་

མཆོག་ཏུ་འགྱུར་བར་ཤོག །དེ་ལྟར་རིང་འཚོའི་བདེན་ཚིག་མཐུ་
དཔུང་དང་། །མཆོག་གསུམ་རྒྱལ་བ་རབ་འབྱམས་བྱིན་རླབས་
དང༌། །བདག་སོགས་གསོལ་བཏབ་མི་བསླའི་རྟེན་འབྲེལ་གྱིས།
བསམ་དོན་འབད་མེད་འགྲུབ་པའི་དགེ་ལེགས་སྩོལ། །ཅེས་པ་འདི་
རབ་བྱུང་བཅུ་དྲུག་པའི་ས་སྦྲུལ་ལོཪ་༧ སྐྱབས་མགོན་རྡོ་རྗེ་འཆང་དྲག་ཤུལ་ཕྲིན་
ལས་མཆོག་ནས་༧སྐྱབས་མགོན་སྒྲོལ་ཕུན་རྣམས་གཉིས་སྐུ་གཞོན་ནུའི་དུས་སུ་
མཛད་དོ།།
༧སྐྱབས་མགོན་རཏྣ་བཛྲ་རིན་པོ་ཆེའི་ཞབས་བརྟན་
དྲང་སྲོང་གྲུབ་པའི་བདེན་ཚིག །
༈ ཕུན་ཚོགས་ཚེ་ཡི་གཟི་བྱིན་དཔག་མེད་མགོན། །ཕུན་ཚོགས་
ཚེ་སྦྱིན་ལྷ་མོ་རྣམ་རྒྱལ་མ། །ཕུན་ཚོགས་ལྷ་དང་གྲུབ་པ་རིག་འཛིན་
གྱིས། །ཕུན་ཚོགས་རྟག་པ་དམ་པའི་དངོས་གྲུབ་སྩོལ། །ངག་དབང
དབང་བཅུ་ལྡན་པའི་ས་དབང་བསྒྱུར། །མཁས་ཀུན་ཀུན་དགའ་བློ་
གྲོས་ཀུན་གྱི་རྗེ། །སྲིད་ཞིའི་རྣམ་འདྲེན་འདྲེན་མཆོག་འདྲེན་པའི་
གཙོ། །དབང་རྒྱལ་རྒྱལ་བའི་དབང་ཕྱུག་ཞབས་བརྟན་གསོལ།
ཕྱོགས་དུས་རྒྱལ་བའི་གསང་གསུམ་རིན་ཆེན་མཛོད། །གཅིག་

བཟླུམ་འཇིགས་མེད་རྡོ་རྗེའི་འོད་རྣོན་འགྱེད། །འཕྲིན་ལས་སྣང་
བས་ས་གསུམ་ཀུན་ཁྱབ་ཕྱིར། །འཇམ་མགོན་བསྟན་པའི་ཉི་མ་
ཞབས་བརྟན་གསོལ། །མཐའ་ཀླས་ཤེས་བྱར་མ་ཐོགས་མཁྱེན་པའི་
འཕྲུལ། །རྗེ་བཙུན་འཇམ་པའི་དབྱངས་དང་མགོན་པོ་ཁྱོད། །མཆོག་
དམན་སྐལ་བས་སྣང་དང་སྣང་མིན་ལས། །དབྱེར་མེད་སྨྲ་བའི་སེང་
གེ་ཞབས་བརྟན་གསོལ། །བསླབ་གསུམ་དྲི་མེད་མཁྱེན་པའི་ཆ་
ཤས་རྫོགས། །འགྲོ་བའི་སྐྱབས་མགོན་ཐུགས་རྗེའི་བསིལ་ཟེར་
ཅན། །དམ་པའི་ཚུལ་དགུའི་ནུས་སྟོབས་བདུད་རྩིའི་གཏེར། །ཐུབ་
བསྟན་དབང་ཕྱུག་གཙུག་ཏུ་ཞབས་བརྟན་གསོལ། །འཇམ་མགོན་
གྲུབ་རིགས་གསེར་གྱི་འཁྲི་ཤིང་རྩེར། །འགྲོས་བཞིའི་ལམ་གྱིས་
སྐུ་བཞིའི་རྒྱལ་ཐབས་ལ། །དབང་བསྒྱུར་ནོར་བུའི་མེ་ཏོག་འཁོར་
ལོའི་མགོན། །རྒྱུད་སྡེ་རྒྱ་མཚོའི་བདག་ཉིད་ཞབས་བརྟན་གསོལ། །
ཆོས་སྲིད་མཛད་འཕྲིན་གསེར་གྱི་འཁོར་བསྒྱུར་ལ། །མངའ་འོས་
རིནཆེན་བདུན་གྱི་ཁ་ལོ་སྒྱུར། བླ་མ་རྡོ་རྗེ་སྲུང་མའི་གྲོགས་དན་
གྱིས། །བཀྲ་ཤིས་དགེ་མཚན་ཡུན་དུ་འབར་གྱུར་ཅིག །ཅེས་
བསྟན་པའི་མངའ་བདག་དཔལ་ས་སྐྱ་པ་ཆེན་པོ་སྒྲོལ་པོའི་སྐྱབས་མགོན་བདག་ཁྲི་རྡོ་
རྗེ་འཆང་ཆེན་པོ་མཆོག་གི་གདུང་སྲས་རིན་པོ་ཆེ་མཚན་དཔེ་གསར་བཞད་ལ་ཞལ་

བཀོད་དང་བསྟུན་པའི་གོ་རིམ་བསྒྲིགས་ཏེ་མཚན་གྱི་མངའ་གསོལ་ཞུས་ཐོག་ཞབས
བརྟན་ཤོ་ལོ་ཀ་བདུན་ཞིག་གསར་རྩོམ་གྱིས་ཞེས་རྟེན་བཅས་བཀའ་སྩལ་གསེཪ་
ལྟར་ལྕི་བ་དྭང་དུ་བླངས་ཏེ། ཤིང་ཡོས་བོད་ཟླ་༢ཚེས་༡༢རྡོར་འཛིན་བྱེ་བའི་གཙུག་
རྒྱན་རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱི་དུས་ཆེན་བཟང་པོར་བཅོ་བརྒྱད་
པ་ལེགས་བཤད་རྒྱ་མཚོའམ་འཇམ་དབྱངས་དབྱངས་ཅན་དགྱེས་པའི་བློ་གྲོས་ཀྱིས་
གནས་ཆེན་ལུམྦི་ནིའི་གཙུག་ལག་ཁང་དུ་བླ་མཆོད་མཆོད་སྤྲིན་བསྟར་འབུལ་དང་
འབྲེལ་གསོལ་བ་བཏབ་སིདྷིར་སྟུ། དགེའོ།
༧སྐྱབས་མགོན་ཛྙ་ན་བཛྲ་རིན་པོ་ཆེའི་ཞབས་བརྟན་
རྡོ་རྗེའི་གླུ་དབྱངས།
ཨོཾ་སྭ་སྟི། འགྲོ་ལ་འཆི་མེད་མཆོག་སྦྱིན་ཚེ་ཡི་ལྷ། །བླ་མ་དྲང་
སྲོང་གྲུབ་རིགས་རྒྱ་མཚོ་ཡི། །བྱིན་རླབས་དངོས་གྲུབ་མཛད་པ་
མེད་པའི་གཏེར། །འགྱུར་མེད་རྟག་པ་དམ་པས་ཤིས་པ་སྩོལ། །
འགྲོ་ལ་ཀུན་དགའི་དཔལ་སྦྱིན་རིན་ཆེན་གསུམ། །གཅིག་བསྡུས་
རིགས་གསུམ་མཁྱེན་བརྩེ་ནུས་པའི་གར། །འཁོན་གདུང་དྲི་མེད་
ངོ་མཚར་སྤྲུལ་པའི་སྐུ། །རྡོ་རྗེ་འཛིན་པའི་གཙུག་རྒྱན་ཞབས་བརྟན་

གསོལ། །ཇི་སྙེད་ཤེས་བྱ་ཐུགས་ཆུད་མཁས་པའི་རྩེ། །ཇི་བཞིན་
གནས་ལུགས་མངོན་གྱུར་གྲུབ་པའི་ཕུལ། །འགྲོ་ཁམས་རྗེས་འཛིན་
ཐུགས་བསྐྱེད་ཟླ་མེད་པ། །བསྟན་པའི་སྲོག་ཤིང་ཆེན་པོར་ཞབས་
བརྟན་གསོལ། །སྲིད་ཞི་མཉམ་གཟིགས་འཇམ་མགོན་བརྩེ་བ་ཆེ། །
བརྟན་མཁས་ཤེས་བྱ་ཀུན་མཁྱེན་པཎྜི་ཏ། །མཐུ་སྟོབས་བདག་ཉིད་
འཁོན་སྟོན་རིམ་བྱོན་གྱི། །རྒྱལ་ཚབ་དམ་པར་སྐལ་བརྒྱར་ཞབས་
བརྟན་གསོལ། །དེ་ལྟར་ལྷག་བསམ་དག་པས་གསོལ་གཏབ་དོན། །
ཆོས་ཉིད་བདེན་མཐུ་མཆོག་གསུམ་བླ་མ་ལྷས། །བདེན་ཚིག་འགྲུབ་
པའི་གྲོགས་དན་གཡེལ་མེད་ཀྱིས། །ཞབས་བརྟན་འཕྲིན་ལས་འཕེལ་
བའི་དགེ་ལེགས་སྩོལ། །ཅེས་བསྟན་པའི་མངའ་བདག་དཔལ་ས་སྐྱ་པ་ཆེན་པོ་
སྒྲོལ་པོའི་༧སྐྱབས་མགོན་བདག་ཁྲི་རྡོ་རྗེ་འཆང་ཆེན་པོའི་གདུང་སྲས་གཉིས་པ་རིན་
པོ་ཆེ་མཚན་དཔེ་གསར་བཞད་ལ་མཚན་གསོལ་དང་འབྲེལ་ཞབས་བརྟན་ཤོ་ལོ་ཀ་
ལྔ་ཞིག་གསར་རྩོམ་གྱི་འབུལ་དགོས་ཞེས་མཇལ་དཪ་ནང་མཛོད་དང་རྟེན་བཅས་བཀའ་
འཕྲིན་གསེར་ལྟར་ལྕི་བ་དང་དུ་བླངས་ཏེ་དོན་གྲུབ་ཅེས་པ་ས་མོ་ལུག་གི་ལོ་ཧོར་ཟླ་
བ་༡༡ཚེས་༡༤འཇམ་མགོན་ས་སྐྱ་པཎྜི་ཏ་ཆེན་པོས་དུས་ཆེན་ཉིན་བླ་མཆོད་རྒྱས་
གཤོམས་ཐོག་མཚན་གསོལ་གྱིས་ཇི་ཕེབས་མཚན་བཀྲའི་ཞབས་བརྟན་ཚིགས་བཅད་
དབང་པོའི་གྲངས་ལྡན་ལོ་ཟླ་དེ་གའི་ཚེས་༢༢འགྲོ་མགོན་ཆོས་རྒྱལ་འཕགས་པ་རིན་

པོ་ཆེའི་དུས་ཆེན་ཉིན་བླ་མཆོད་མཆོད་སྤྲིན་དང་འབྲེལ་བཅོ་བརྒྱད་ཁྲི་མིང་ལྕེ་བཙུན་
སུ་བྷ་ཥི་ཏས་ལུམྦིནིའི་གཙུག་ལ་ག་ཁང་དུ་གང་དྲན་གསོལ་བ་བཏབ་པ་སརྦ་ཛ་ག་ཏམ
༧དཔལ་ས་སྐྱའི་འཁོན་རིགས་གདུང་སྲས་
ཨ་སངྒྷ་བཛྲ་ཞེས་བྱ་བའི་ཞབས་བརྟན་
གསོལ་འདེབས།
༈ འཆི་མེད་དབང་པོ་རྒྱལ་བ་ཚེ་དཔག་མེད། །འཆི་རྐྱེན་ནད་
གདོན་ལས་སྒྲོལ་ཏཱ་རེ་མ། །འཆི་བདག་བདུད་ཀྱི་དཔུང་ལས་རྣམ་
པར་རྒྱལ། །འཆི་མེད་ལྷ་མཆོག་གསུམ་གྱིས་ཚེ་དཔལ་སྩོལ། །ངག་
དབང་མཚན་མཆོག་གསུམ་གྱི་གདུང་རིགས་ལས། །བསྟན་འགྲོ་
ཀུན་དགར་བགྱིས་པའི་རྣམ་དཔྱོད་ཅན། །ཐོགས་མེད་གང་གདུལ་
འཕྲིན་ལས་རྡོ་རྗེ་ཡིས། །སྲིད་གསུམ་དབང་བསྒྱུར་ཆེན་པོ་ཞབས་
བརྟན་ཞོག །དེ་ལྟར་སྙིང་ནས་གསོལ་བ་བཏབ་པའི་མཐུས།
ཚེ་བརྟན་ཅིང་ཐོས་བསམ་རབ་འཕེལ་བའི། །བཤད་དང་སྒྲུབ་པས་
རྗེ་བཙུན་ས་སྐྱ་པའི། ། རིང་ལུགས་འཛིན་ཅིང་སྤེལ་བའི་བཀྲ་ཤིས་
ཤོག །ཇི་ལྟར་བཀའ་ཕེབས་བཞིན་བཅོ་བརྒྱད་ཁྲི་མིང་པས་དད་འདུན་རྩེ་གཅིག་པས་

གསོལ་བ་བཏབ་པའོ། །བཅོ་བརྒྱད་རིན་པོ་ཆེས་མཚན་བསྔགས་ཞབས་བརྟན་གསུང་
རྩོམ་གནང་བར་གོང་འོག་གི་ཚིག་བཅད་གཉིས་ཁ་ཞུས་པ་དགེའོ། །
ཀླུ་ལྡིང་མཁན་ཆེན་འཇམ་དབྱང་བསྟན་པའི་ཉི་མ་མཆོག་གི་
ཞབས་བརྟན་གསོལ་འདེབས་དྲང་སྲོང་
བདེན་སྨོན་རྡོ་རྗེའི་གླུ་དབྱངས།
༈ འཇམ་དཔལ་དཔའ་བོའི་སྤོབས་པའི་གཏེར་ཆེན་ཚོགས། །
དབྱངས་ཅན་དགའ་མས་ཅིག་ཏུ་སྤུངས་པའི་དཔྱིད། །བསྟན་པའི་
སྤྱི་ནོར་སྲིད་མུན་དྲུང་འབྱིན་པའི། །ཐེག་ཆེན་ཆོས་ཀྱི་ཉི་མ་འཚོ་
ཞེས་གསོལ། །བྱམས་པའི་དཔལ་གོས་བརྩེ་བའི་གེ་སར་ཙན། །
དམིགས་མེད་སྙིང་རྗེའི་ཡལ་འདབ་འབོལ་བའི་ཁྲོད། །ཟབ་དགུའི་
མཁྱེན་རྟོགས་འདབ་སྟོང་དགོད་པའི་ཕུལ། རྣམ་འདྲེན་བྱེ་བའི་གཙུག་
རྒྱན་འཚོ་ཞེས་གསོལ། །ཆོས་ཅན་ཀུན་རྟོགས་སྣང་ཆ་ཇི་སྙེད་ཚོགས། །
གཞན་དབང་གདན་གསུམ་དཀྱིལ་འཁོར་རོལ་མོར་འཆར། །ཆོས་
ཉིད་ཡོངས་གྲུབ་བདེ་ཆེན་ཡེ་ཤེས་ཀྱི། །དོན་སྟོན་གསུང་གསང་འཛིན་
པ་འཚོ་བཞེས་གསོལ། །ཚོགས་གཉིས་ནོར་འཛིན་མ་མས་བསྐྱེད་

བསྲིངས་པའི། །རྣམ་གསུམ་ཁྲིམས་ཀྱི་ནོར་བུའི་རྐང་འཐུང་མཆོག །
དོན་གཉིས་འབྲས་བུའི་གཡུར་ཟ་ཁུར་ལྡན་སྐུ། །མི་ཤིགས་རྡོ་རྗེའི་
ཆོས་བདུན་གྲུབ་པར་སྨོན། །རྩེ་གཅིག་གསོལ་བའི་མ་ལ་ཡ་རླུང་
གིས། །རྗེས་བརྩེའི་སྤྲིན་སྔོན་ཕུང་པོ་གཡོ་བ་ལས། །གྲུབ་གཉིས་
བདུད་རྩིའི་ཐིག་ཕྲེང་ཕེབས་པ་དང་། །སྐུ་བཞིའི་འབྲས་བཟང་མཆོག་
གི་སྨིན་པ་སྩོལ། །ཞེས་པའང་བསྟོད་ཡུལ་ཉིད་ལ་དད་པའི་སློབ་བུ་རྣམས་ཀྱི་རེ་
སྐོང་ཕྱིར་ཤར་པ་མཁན་མཉྫུའི་མིང་ཅན་གྱིས་སྨྲས་པ་དོན་ཅན་དུ་གྱུར་ཅིག །སརྦ་
མངྒ་ལ།། །།
བླ་མ་རིན་པོ་འཇམ་དབྱངས་བསྟན་པ་ཆོས་གྲགས་ཀྱི་
ཞབས་བརྟན་གསོལ་འདེབས།
༈ འཇམ་དབྱངས་གོང་མ་ལྔ་དང་ངོར་ཆེན་རྗེ། །བློ་གསལ་རྒྱ་
མཚོ་བསྟན་འཛིན་བརྒྱུད་བཅས་པའི། །བཀའ་བབ་སྙིང་པོ་གསུང་
ངག་ཆོས་ཀྱི་མཛོད། །འཛིན་མཁས་སྙན་གྲགས་ཅན་ཁྱོད་ཞབས་
བརྟན་གསོལ། །སངས་རྒྱས་ཀུན་དངོས་བླ་མའི་ཐུགས་ཀྱིས་ཟིན། །
ཁྲིམས་ལྡན་མང་ཐོས་རྒྱ་མཚོའི་ཕ་རོལ་སོན། །ཁྱད་པར་སྙན་བརྒྱུད་
གསང་མཛོད་རབ་གཏད་པའི། །རྟེན་འབྲེལ་ཕུན་ཚོགས་མཆོག་

མངའ་ཞབས་བརྟན་གསོལ། །བླ་མའི་བཀའ་བཞིན་བགྲང་བྱ་བཅུ་
གཉིས་བར། །དབེན་པའི་གནས་སུ་ཕུག་སྒོ་འདག་སྦྱར་གྱིས། །རྩེ་
གཅིག་བསྒྲུབ་པས་ཉམས་རྟོགས་ཕུལ་དུ་ཕྱིན། ཚད་མ་སྙན་བརྒྱུད་
བཞི་ལྡན་ཞབས་བརྟན་གསོལ། །བསླུ་མེད་བླ་མའི་ལུང་བསྟན་ཇི་
བཞིན་དུ། །གདན་ས་ཅེན་པོ་དཔལ་ལྡན་ས་སྐྱ་སོགས། །ལྗོངས་
འདིར་གསུང་ངག་ཟབ་དོན་ལེགས་འགྱེད་ནས། །སྐལ་ལྡན་སྨིན་
གྲོལ་མཛད་ལ་གསོལ་བ་འདེབས། །སྐྱབས་གནས་བླ་མ་ལྷ་ཡི་
བྱིན་ནུས་དང༌། །བདག་ཅག་སློབ་དཔོན་ལྷག་བསམ་དག་པའི་
མཐུས། །དམཚིག་སེལ་མེད་རིམ་གཉིས་བསྒོམ་མཐར་ཕྱིན། །བླ་
མའི་ཐུགས་དགོངས་བསྒྲབ་པར་བྱིན་གྱིས་རློབས། །ཅེས་པ་འདི་ནི
གདན་ས་ཆེན་པོ་དཔལ་ལྡན་སསྐྱར་གསུང་ངག་འ་མ་འབྲས་སློབ་བཤད་ཀྱི་སྨོན་གྲོལ་
ཟབ་མོའི་ཞིབ་རྒྱས་སུ་འདོན་པའི་སྐལ་བ་བཟང་པོའི་སྐབས། གདན་ས་ཆེན་པོའི་དབུ་
འཛིན་རྣམ་པས་གསོལ་བ་བཏབ་པའི་ངོར་ལམ་འབྲས་པ་འཇམ་དབྱངས་བསྟན་པ་ཆོས་
གྲགས་རང་ཉིད་ནས་སྨྲས་པ་དགེ་ཞིང་བཀྲ་ཤིས་པར་གྱུར་ཅིག །།
 

མཁན་ཆེན་ཐུབ་བསྟན་སྙིང་པོ་མཆོག་གི་ཞབས་བརྟན།
ཨོཾ་སྭ་སྟི། ཐུབ་པའི་ལམ་བཟང་ལྷ་ཡི་ཆུ་གཏེར་ཆེ། །གཞན་ཕན་
ཐབས་ཤེས་ཟུང་གིས་བསྐྱངས་པ་ལས། །ཡོངས་རྫོགས་བསྟན་པའི་
སྙིང་པོ་བསིལ་ཟེར་ཅན། །འགྲོ་ཁམས་ཀུན་དའི་གཉེར་དེར་གུས་
ཕྱག་འཚལ། །གདོན་ནས་རང་གྲུབ་ཐུགས་རྗེའི་རྟ་ལྗང་གིས། །ཉེར་
བར་དྲངས་པའི་བྱིན་རླབས་ཚ་ཟེར་གྱིས། །ཕན་བདེའི་འདབ་བརྒྱ་
འཛུམ་པའི་གཉེན་གཅིག་པུ། །མཁན་ཆེན་སྨྲ་བའི་ཉི་མ་ཞབས་བརྟན་
གསོལ། །རྒྱལ་བསྟན་བཤད་སྒྲུབ་ཁ་བའི་ལྷུན་པོར་བརྩེགས། །
རྣམ་དག་ལུང་དང་རིགས་པའི་མཆེ་སྡེར་རྫོགས། །སྨྲ་བའི་སེངྒེ་
བློ་གསལ་རི་དགས་ཀྱི། །འཚོ་སྐྱོང་བསྟན་འགྲོའི་མགོན་པོ་ཞབས་
བརྟན་གསོལ། །མང་ཐོས་ཡོན་ཏན་འབྲས་བུའི་ཁུར་གྱིས་ལྕི། །གཞན་
དོན་ཕྲིན་ལས་བྱེ་བའི་ཡལ་འདབ་གཡོ། །མ་རིག་ཚ་གདུང་སེལ་
བའི་གྲིབ་བསིལ་ཅན། །ཡོངས་འཛིན་ལྷ་ཡི་ལྗོན་བཟང་ཞབས་བརྟན་
གསོལ། །ཡིད་འབྱུང་རྙེད་དཀའ་གསེར་གྱི་ས་གཞིའི་ཁྱོན། །དྲིད་
མེད་སྤོང་བ་བདུན་གྱི་རོལ་མཚོས་གཏམ། །སྡེ་བཞིའི་ལུང་གི་བང་

རིམ་རྟག་འཛིན་པ། །འདུལ་བ་རྒྱ་མཚོའི་མངའ་བདག་ཞབས་བརྟན་
གསོལ། །ཟབ་དོན་མན་ངག་ཤེར་ཕྱིན་སྟོན་ལ་མཁས། །ཚད་མེད་
བྱང་ཆུབ་སེམས་ལ་སྦྱངས་པས་བཙུན། །རླབས་ཆེན་ཕྱིན་དྲུག་སྤྱོད་
པ་བརྟན་པས་བཟང་། །རྒྱལ་སྲས་སེམས་དཔའ་ཆེན་པོ་ཞབས་བརྟན་
གསོལ། །རིག་སྟོང་གཉུག་མའི་གཤིས་ལ་མངའ་བརྙེས་ནས། །ཟབ་
མོ་འཁོར་འདས་དབྱེར་མེད་ལྷ་ལམ་དུ། །རིམ་གཉིས་ཉི་ཟླའི་བགྲོད་
པ་ཆེས་ཡངས་པའི། །རིག་འཛིན་མཁའ་འགྲོའི་ཚོགས་དཔོན་ཞབས་
བརྟན་གསོལ། །འཆད་པའི་འོད་ཀྱིས་སྨིན་གྲོལ་ལམ་བཟང་སྣང་། །
རྩོད་པའི་ཐོག་གིས་ངན་རྟོག་རི་བོ་བསྙིལ། །རྩོམ་པའི་ལེགས་བཤད་
མདོ་རྒྱུད་དོན་ཟབ་པའི། །མཚུངས་མེད་མཁས་པའི་དབང་པོ་ཞབས་
བརྟན་གསོལ། །ཁྱད་པར་རྒྱལ་བ་གཉིས་པ་ཨེ་ཝཾ་པའི། རིང་ལུགས་
བསྟན་པའི་རྒྱལ་མཚན་སྲིད་རྩེར་སླར། །སྒྲེང་ལ་འཇིགས་པ་མེད་
པའི་མཐུ་སྟོབས་ཅན། །བརྩེ་ཆེན་བསྟན་པའི་སྒྲོན་མེ་ཞབས་བརྟན་
གསོལ། །གང་གི་གསང་གསུམ་མི་ཟད་ཡོན་ཏན་གྱིས། །ཞབས་
ཟུང་བསྐལ་པ་བརྒྱ་ཚོར་རྟག་བརྟན་ནས། །བཤད་སྒྲབ་འཁོར་ལོ་
གཉིས་ཀྱི་ཕྲིན་ལས་ཀྱི། །འགྲོ་ཀུན་སྨིན་གྲོལ་ལམ་འགོད་པར་ཤོག །།
ཅེས་པ་འདི་ཡང་གང་གི་གསུང་བདུད་རྩིའི་ཆ་ཤས་ཙམ་མྱངས་ནས་སློབ་ཚོགས་

རྒྱུ་སྐར་གྱི་ཕྲེང་བ་ཇི་བཞིན་ཚར་དུ་མངར་བའི་གྲལ་མཐར་འཁོད་པ་རྩེ་གདོང་མཁད
ཚུལ་ཁྲིམས་རིན་ཆེན་གྱིས་ངོར་ནང་བསྟན་ནང་སློབ་གྲྭ་ཐུབ་བསྟན་མདོ་སྔགས་རིག་
པའི་འབྱུང་གནས་སུ་རབ་གནས་ཤིང་བྱ་ལོའི་ཆུ་སྟོད་ཟླ་བ་ཕྱི་མའི་དམར་ཕྱོགས་རྒྱལ་
བ་གཉིས་པའི་མཚན་མོའི་ཐུན་ལ་གསོལ་བ་རྩེ་གཅིག་ཏུ་བཏབ་པའོ།།
གསོལ་འདེབས་དཀོན་མཆོག་རིན་ཆེན་མ།
༈ དཀོན་མཆོག་རིན་ཆེན་གསུམ་གྱི་བྱིན་རླབས་དང་། །དཀར་
ཕྱོགས་དགའ་བའི་མཐུ་དང་ནུས་པ་ཡིས། །རྒྱལ་བའི་བསྟན་འཛིན་
འཇམ་དབྱངས་ཡབ་སྲས་སོགས། །སྐུ་ཚེ་རིང་ཞིང་ཕྲིན་ལས་རྒྱས་
གྱུར་ཅིག །བླ་མ་སྐུ་ཁམས་བཟང་ལ་གསོལ་བ་འདེབས། །མཆོག་
ཏུ་སྐུ་ཚེ་རིང་ལ་གསོལ་བ་འདེབས། །ཕྲིན་ལས་དར་ཞིང་རྒྱས་ལ་
གསོལ་བ་འདེབས། །བླ་མ་འབྲལ་བར་མེད་པར་བྱིན་གྱིས་རློབས།།
སྐུ་བསོད་རི་བོ་བཞིན་དུ་བརྟན་པ་དང༌། །བསྟན་འཛིན་ཉི་ཟླ་བཞིན་
དུ་གསལ་བ་དང་། །སྙན་གྲགས་ནམ་མཁའ་ལྟ་བུར་ཁྱབ་པ་ཡིས། །
བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །

མཎྜལ་བརྟན་བཞུགས།
མཎྜལ་སོ་བདུན་མ། ཨོཾ་བཛྲ་བྷཱུ་མི་ཧཱུྃ་གཞི་ཡོངས་སུ་དག་པ། དབང་
ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱ་ཧཱུྃ། ཕྱི་ལྕགས་རི་ཁོར་
ཡུག་གིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ། ཤར་
ལུས་འཕགས་པོ། ལྷོ་འཛམ་བུ་གླིང་། ནུབ་བ་ལང་སྤྱོད། བྱང་
སྒྲ་མི་སྙན། ལུས་དང་ལུས་འཕགས། རྔ་ཡབ་དང་རྔ་ཡབ་གཞན།
གཡོ་ལྡན་ལམ་མཆོག་འགྲོ། སྒྲ་མི་སྙན་དང་སྒྲ་མི་སྙན་གྱི་ཟླ། རིན་
པོ་ཆེའི་རི་བོ། དཔག་བསམ་གྱི་ཤིང་། འདོད་འཇོའི་བ། མ་རྨོས་
པའི་ལོ་ཐོག །འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་
རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆ། རྟ་མཆོག་རིན་
པོ་ཆེ། དམག་དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་པ་
མ། ཕྲེང་བ་མ། གླུ་མ། གར་མ། བདུག་སྤོས་མ། མེ་ཏོག་མ། མར་
མེ་མ། དྲི་ཆབ་མ། ཉི་མ། ཟླ་བ། རིན་པོ་ཆེའི་བདུགས། ཕྱོགས་
ལས་རྣམ་པར་རྒྱལ་བའི་རྒྱལ་མཚན། ལྷ་དང་མིའི་དཔལ་འབྱོར་ཕུན་
སུམ་ཚོགས་པ་མ་ཚང་བ་མེད་པ་འདི་ཉིད་དུས་གསུམ་སངས་རྒྱས་

ཐམས་ཅད་ཀྱི་ངོ་བོ་མཚུངས་མེད་དཔལ་ལྡན་བླ་མ་དམ་པའི་ཞབས་
པད་བསྐལ་པ་རྒྱ་མཚོར་བརྟན་ཅིང་བཞུགས་པར་གསོལ་བའི་ཡོན་
དུ་དབུལ་བར་འགྱིའོ། ཐུགས་རྗེས་འགྲོ་བའི་དོན་དུ་བཞེས་སུ་
གསོལ། བཞེས་ནས་བདག་གི་རྒྱུད་ལ་བསོད་ནམས་དང་ཡེ་ཤེས་
ཀྱི་ཚོགས་གཉིས་ཡོངས་སུ་རྫོགས་པར་བྱིན་གྱིས་བརླབ་ཏུ་གསོལ།
སྒྲིབ་གཉིས་བག་ཆག་དང་བཅས་པ་ཐམས་ཅད་བྱང་ཞིང་
དག་པར་བྱིན་གྱིས་བརླབ་ཏུ་གསོལ། རིམ་པ་གཉིས་ཀྱི་ཏིང་ངེ་
འཛིན་ཁྱད་པར་ཅན་རྒྱུད་ལ་སྐྱེས་བར་བྱིན་གྱིས་བརླབ་ཏུ་གསོལ།
སྐུ་ཉིད་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞིང་ཁམས་
རྣམ་དག་མ། ཞིང་ཁམས་རྣམ་པ་དག་པར་འདིར། དབུས་ཀྱི་རི་རྒྱལ
རི་རབ་ལ། གླིང་བཞི་འདོད་ཡོན་ལྔ་ཡིས་བརྒྱན། །ཉི་མ་ཟླ་བས་
བསྐོར་བར་བྱེད། །ལྷ་མིའི་ལོང་སྤོད་ཕུན་སུམ་ཚོགས། །རྒྱལ་སྲིད་
རིན་ཆེན་རྣམ་པ་བདུན། །འདོད་འཇོའི་བ་དང་དཔག་བསམ་ཤིང་། །
མ་རྨོས་ལོ་ཐོགས་གསེར་དང་དངུལ། །འབྲུ་བཟང་ལོངས་སྤྱོད་བསམ་
མི་ཁྱབ། །དངོས་པོ་བཟང་ལ་གྱ་ནོམ་པ། །བླ་མ་སངས་རྒྱས་རྣམས་
ལ་འབུལ། །རྫོགས་པའི་སངས་རྒྱས་ཐོབ་པར་ཤོག །ཨོཾ་གུ་རུ་བུ་
དྷྱ་བོ་དྷི་ས་ཏྭ་མཎྜལ་ལ་པུ་ཛ་མེ་གྷ་ས་མུ་དྲ་སྥ་ཎ་ས་མཱ་ཡེ་ཧཱུྃ། གང་

གི་མཆོད་རྫས་མ། གང་གི་མཆོད་རྫས་ཞིང་ཁམས་རྒྱ་མཚོ་རྒྱ་མཚོའི་
རྡུལ་རྙེད་སྣ་ཚོགས་མཆོད་པའི་སྤྲིན་ཕུང་གིས། རྣམ་པར་བརྒྱན་
པའི་རྒྱན་གྱི་འོད་ཟེར་ཕྱོགས་བཅུར་འཕྲོ་བའི་འོད་ཀྱི་རྩེ་མོར་རྒྱ་མཚོ་
ཡི། རྡུལ་གྱི་གྲངས་སྙེད་རིན་ཆེན་པདྨོ་རིན་ཆེན་འོད་འབྱིན་ཀུན་
ནས་རྒྱས་པའི་སྙིང་པོ་ལ། ལྷ་དང་མི་ཡི་འདོད་ཡོན་རྨད་འདི་འདོད་
དགུའི་དཔལ་འབྱུང་བྱེ་བ་ཕྲག་བརྒྱ་ལེགས་གནས་པ། ཀུན་ཏུ་བཟང་
པོའི་རྣམ་འཕྲུལ་ཇི་བཞིན་ཀུན་ནས་དགེ་བའི་སེམས་ཀྱིས་སྤྲུལ་པའི་
མཆོད་སྤྲིན་འདི། ཆོས་དབྱིངས་ཇི་བཞིན་ནམ་མཁའི་ཁམས་ཀུན་
ཀུན་ལ་ཁྱབ་ཅིང་སེམས་ཅན་དབྱིངས་མཐའ་ཇི་སྲིད་བར། རྣམ་
པར་གནས་ནས་ཆོས་ཀྱི་རྒྱལ་པོ་རྒྱལ་བ་རྒྱལ་སྲས་རང་རྒྱལ་དགྲ་
ལས་རྣམ་རྒྱལ་བས། ཀུན་ནས་བསྐོར་བའི་དཀྱིལ་འཁོར་ཀུན་ཏུ་
རྣམ་པར་མཆོད་པའི་མཆོད་པ་ཀུན་གྱིས་མཉེས་གྱུར་ཅིག །དེང་
ནས་བྱང་ཆུབ་སྙིང་པོའི་བར། །བདག་གི་ལུས་དང་ལོངས་སྤྱོད་
དང་། །དུས་གསུམ་དགེ་བའི་དངོས་པོ་རྣམས། །སེམས་ཅན་ཀུན་
གྱི་དོན་བགྱི་ཕྱིར། །གུས་པས་ཁྱེད་ལ་དབུལ་བར་བགྱི། །ཀུན་ནས་
གཟིགས་པའི་སྤྱན་ལྡན་པའི། །ཡོན་གནས་དམ་པ་ཁྱེད་རྣམས་ཀྱིས། །
བདག་ལ་བརྩེ་བར་ཉེར་དགོངས་ཏེ། བདག་གི་འདི་དག་བཞེས་

གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཨོཾ་གུ་རུ་བུ་དྡྷ་
བོ་ངྷི་ས་ཏྭ་ས་པ་རི་ཝཱ་ར་རཏྣ་མཎྜལ་ལ་པུ་ཛ་མེ་གྷ་ས་མུ་དྲ་སྥ་ཎ་ས་
མཱ་ཡེ་ཧཱུྃ།དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་
བླ་མ་དམ་པ་བསྟན་པའི་རྩ་ལག་འགྲོ་བའི་མགོན་སྐྱབས་བདག་སོགས་
གདུལ་བྱ་རྣམས་ཀྱི་བསོད་ནམས་ཀྱི་ཞིང་དུ་སྐུ་མི་ཟད་པ།རྒྱན་གྱི་
འཁོར་ལོ་འཕོ་འགྱུར་མེད་པར་དུས་འཁོར་བ་ཇི་སྲིད།མ་སྟོངས་
ཀྱི་བར་དུ་བརྟན་པར་བཞུགས་པར་གསོལ་བའི་བརྡར་སྐུ་རྟེན དབུལ་
བར་བགྱིའོ། །ཕུན་ཚོགས་རིང་སྲེལ་རྣམ་བཞིའི་འདོད་དགུའི་གཏེར།
མཛེས་ཤིང་ཡི་འོང་སྣང་བརྙན་དམ་པ་འདི། །གང་སྐུ་ཞིང་འདིར་
བསྟན་འགྲོའི་དཔུང་གཉེན་དུ། །ཞབས་པད་བསྐལ་བརྒྱར་བརྟན་
ཕྱིར་གུས་པས་འབུལ། །གསུང་རྟེན་ཚེ་མདོ་གླེགས་བམ་གང་རུང་འབུལ་ཞིང།
དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་
པ་བསྟན་པའི་རྩ་ལག་འགྲོ་བའི་མགོན་སྐྱབས་བདག་སོགས་གདུལ་
བྱ་རྣམས་ཀྱི་བསོད་ནམས་ཀྱི་ཞིང་དུ་གསུང་མི་ཟད་པ་རྒྱན་གྱི་འཁོར་
ལོས་དུས་རྟག་ཏུ་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་མི་
ཆད་པར་བསྐོར་བར་གསོལ་བའི་བརྡར་གསུང་རྟེན འབུལ་བར་
བགྱིའོ། །དགེ་ལེགས་ཟབ་རྒྱས་འོད་སྟོང་ལྡན་པའི་དབྱངས། །སྨིན་

གྲོལ་དགའ་སྟོན་ལྷན་གྱིས་གྲུབ་པ་འདི། །གང་གསུང་དམ་ཆོས་
བདུད་རྩིའི་གོ་སྐལ་གྱིས། །བློ་གྲོས་ལུས་སྟོབས་རྒྱས་པའི་རྟེན་
དུ་འབུལ།།ཐུགས་རྟེན་རྣམ་རྒྱལ་མཆོད་རྟེན་ནམ་པད་སྤུངས་རྡོར་དྲིལ་དབུལ་ཞིང་
དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་
པ་བསྟན་པའི་རྩ་ལག་འགྲོ་བའི་མགོན་སྐྱབས་བདག་སོགས་གདུལ་
བྱ་རྣམས་ཀྱི་བསོད་ནམས་ཀྱི་ཞིང་དུ་ཐུགས་མི་ཟད་པ་རྒྱན་གྱི་
འཁོར་ལོ་བདེན་གཉིས་ཟུང་འཇུག་གི་ཏིང་འཛིན་ཟབ་མོ་ལས་མ་
གཡོས་པར་དམིགས་པ་མེད་པའི་སྙིང་རྗེས་བསྟན་འགྲོ་ཐམས་ཅད་
མི་འདོར་བར་གསོལ་བའི་བརྡར་ཐུགས་རྟེན། དབུལ་བར་བགྱིའོ། །
རིན་ཆེན་དུ་མ་ལས་གྲུབ་དཔལ་འབར་ཞིང་། མཚན་ཉིད་ཡོངས་
རྫོགས་ཐུགས་རྟེན་དམ་པ་འདི། །གང་ཐུགས་མི་རྟོག་མཁྱེན་བརྩེའི་
དཀྱིལ་འཁོར་ཆེ། །གཡོ་མེད་ཕན་བདེའི་ཉེར་འཚོའི་རྟེན་དུ་འབུལ།།
དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་
པ་བསྟན་པའི་རྩ་ལག་འགྲོ་བའི་མགོན་སྐྱབས་བདག་སོགས་གདུལ་
བྱ་ནམས་ཀྱི་བསོད་ནམ་ཞིང་དུ་བསམ་གྱི་མི་ཁྱབ་པའི་ཡོན་ཏན་
ཡིད་བཞིན་ནོར་བུས་སེམས་ཅན་གྱི་རེ་བ་བསྐོང་བར་གསོལ་བའི་
བརྡར་ཡོན་ཏན་རྟེན། དབུར་བར་བགྱིའོ། །ཡེ་ཤེས་ཡོན་ཏན་འཛད་

པ་མེད་མཚོན་པའི། །འདོད་དགུའི་གཏེར་གྱི་བུམ་པ་བཟང་པོ་འདི། །
གང་གི་ཡོན་ཏན་དཔག་ཡས་ནམ་མཁའི་མཛོད། །མངའ་བརྙེས་
རྒྱལ་བ་དགྱེས་པའི་རྟེན་དུ་འབུལ། །དུས་གསུམ་སངས་རྒྱས་
ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ་བསྟན་པའི་རྩ་ལ་ག་
འགྲོ་བའི་མགོན་སྐྱབས་བདག་སོགས་གདུལ་བྱ་རྣམས་ཀྱི་བསོད
ནམས་ཀྱི་ཞིང་དུ་འཁོར་བ་ཇི་སྲིད་པ་དེ་སྲིད་དུ་མཛད་པ་ཕྲིན་ལས་
ཀྱི་འཁོར་ལོ་རྒྱུན་མི་ཆད་པར་གདུལ་བྱ་རྣམས་ཀྱི་ཁམས་དང་།
དབང་པོ་དང་བསམ་པ་བཞིན་དུ་འཇུག་པར་གསོལ་བའི་བརྡར་
ཕྲིན་ལ་ས་རྟེན། དབུལ་བར་འགྱིའོ།། །ངེས་པ་ལྔ་ལྡན་རྒྱ་བ་རིགས་
ལྔ་ཡི། །འགྲོ་ཁམས་རྗེས་འཛིན་ཕྱག་མཚན་དམ་པ་འདི། །གང་
གི་ཕྲིན་ལས་རྒྱལ་བ་ཀུན་དང་མཉམ་ཕྱིར། །ས་གསུམ་ཕན་བདེ་
དབང་བསྒྱུར་རྟེན་དུ་འབུལ། །མཛད་པའི་རྟེན། །རྨད་བྱུང་ཁ་དོག་དང་
པོ་བཀྲ་ཤིས་ཀྱི། །རི་མོས་སྤུད་པའི་ལྷ་རྫས་དམ་པ་འདི། །གང་གི་
མཛད་པ་རྣམ་ཐར་ཡུག་གཅིག་གིས། །ས་གསུམ་ཁྱབ་པར་གསོལ་
བའི་རྟེན་དུ་འབུལ། །ཐུབ་དབང་བསྟན་པའི་སྒྲོན་མེ་ས་གསུམ་གྱི། །
འགྲོ་བའི་མི་གཅིག་དཔལ་ལྡན་བླ་མ་མཆོག །ཞབས་པད་སྲིད་མཐར་
བརྟན་ཅིང་ཕྲིན་ལས་རྒྱས། །ཐུགས་ཀྱི་བཞེད་མ་ལུས་འགྲུབ་གྱུར་ཅིག །

ཇ་མཆོད་ངོ་མཚར་ཕུན་ཚོགས་མ།
༈ ངོ་མཚར་ཕུན་ཚོགས་འཆི་མེད་བདུད་རྩི་འདིས། །མཚོན་པའི་
དངོས་འབྱོར་ཡིད་སྤྲུལ་མཆོད་སྤྲིན་གྱིས། །སྲིད་མཐའི་བར་དུ་ཁམས་
གསུམ་ཀུན་བཀང་ནས། །བསོད་ནམས་ཞིང་འགྱུར་མཆོད་ཡུལ་
ཐམས་ཅད་མཆོད། །མཚུངས་མེད་ས་སྐྱའིབླ་ཆེན་ཡབ་སྲས་མཆོད། །
བསྟན་པའི་སྒྲོན་མེ་ཆོས་རྗེ་ཁུ་དབོན་མཆོད། བརྒྱུད་བཙུན་མཁས་
གྲུབ་རིམ་པར་བྱོན་རྣམས་མཆོད། །སྤྲུལ་བའི་སྐྱེས་མཆོག་སྔགས་
འཆང་ཡབ་སྲས་མཆོད། །དངོས་གྲུབ་ཀུན་སྩོལ་ཡིད་དམ་ཞི་ཁྲོ་
མཆོད། །ཡིད་བཞིན་ནོར་འདྲའི་ཆོས་སྐྱོང་སྲུང་མ་མཆོད།།དགོས་
འདོད་ཆར་འབེབས་ནོར་སྦྱིན་ཕོ་མོ་མཆོད། །བསམ་དོན་ཡིད་བཞིན་
འགྲུབ་པར་བྱིན་གྱིས་རློབས། །
 

ཇ་མཆོད་བསྐལ་བཟང་འཆི་མེད་མ།
༈ བསྐལ་བཟང་འཆི་མེད་གངས་ཅན་འགྲོ་བའི་དཔལ། །ཕུན་
ཚོགས་དགེ་ལེགས་ཀུན་འབྱུང་མཆོད་པའི་རྫས། །འཇིག་རྟེན་
ཁམས་ན་ལྷ་མིའི་བཏུང་བའི་མཆོག །དངོས་དང་ཡིད་ལས་སྤྲུལ
ཏེ་འདི་འབུལ་ལོ། བཙོ་མ་གསེར་གྱི་མདོག་མཚུངས་རོ་མཆོག་
ལྡན། །ངང་ནི་རོ་དྲུག་ལྡན་ཞིང་དང་ཆ་བསྐྱེད། །ངད་པ་ཧ་རའི་དྲི
བསྲུང་ཕྱོགས་བཅུར་གཡོ། །ཡེ་ཤེས་བདེ་བ་བསྐྱེད་ཕྱིར་བཞེས་
སུ་གསོལ། །ཨོཾ་ཡིག་ལས་བྱུང་ཡེ་ཤེས་ལྔ་སྦྱར་བའི། །གཏི་མུག་
མུན་པ་སེལ་ཞིང་ཨཱ་ཡུར་སྐྱེད། །གུར་གུམ་མདོག་མཚུངས་ངད་
དང་ལྡན་པ་དཔལ། །ཟག་མེད་བདེ་བ་བསྐྱེད་ཕྱིར་བཞེས་སུ་གསོལ།།
ཨཱཿ ་ཡིག་ལས་བྱུང་གསེར་དངུལ་སྣོད་བཟང་ནང་། །ལྷ་ཡི་དཔག་
བསམ་ཤིང་དང་འབྲས་བུ་དང་། །ལོ་མ་ལས་བྱུང་ཡན་ལག་བརྒྱད་
ལྡན་འདི། །ཟག་མེད༴ ཧཱུཾ་ཡིག་ལས་བྱུང་འདོད་པའི་ཡོན་ཏན་ལྡན། །
མཧཱ་ཙི་ནའི་བདུད་རྩིའི་ཁྱད་པར་རྫས། །སྟོང་གསུམ་སྐྱེད་བྱེད་རྒྱ་
ཇའི་མཆོད་པ་འདི། །ཟག་མེད༴ ཧ་ཡིག་ལས་བྱུང་ནུས་པ་ཀུན་ལྡན་
ཅིང་། །ཀུན་ནས་རྙོགས་བྲལ་དུག་ལྔ་སེལ་བྱེད་པའི། །དྲི་ཞིམ་ཡིད་

འོང་རྐང་འཐུང་མཆོད་པ་འདི། །ཟག་མེད༴ ཧོ་ཡིག་ལས་བྱུང་ཁ་
དོག་དྲི་རོ་ལྡན། །རྣམ་པར་རྟོག་བྲལ་དགའ་བཞི་སྐྱེད་བྱེད་པའི། །
པྲྀཀྵའི་བདུད་རྩིས་སྟོང་གསུམ་བཀང་སྟེ་འབུལ། ཟག་མེད༴ ཏིཿ
ཡིག་ལས་བྱུང་རང་བྱུང་བདུད་རྩིའི་མཆོག །འདོད་དགུའི་དཔལ་
འབྱུང་རྒྱ་ཇའི་མཆོད་པ་དང་། །གཞན་ཡང་མཆོད་པའི་ལོགས་སྤྱོད་
དངོས་པོའི་ཚོགས། །འཛིན་མེད་བློ་ཡིས་འབུལ་གྱི་བཞེས་སུ་
གསོལ། །མདོར་ན་མཆོད་པའི་བྱེ་བྲག་དཔག་མེད་རྣམས། །འདྲེན་
མཆོག་རྩ་བརྒྱུད་བླ་མའི་ཚོགས་རྣམས་དང་། །ཡི་དམ་སངས་རྒྱས་
སེམས་དཔའ་འཕགས་པའི་ཚོགས། །ཆོས་སྲུང་ནོར་ལྷའི་ཚོགས་
ཀྱིས་བཞེས་སུ་གསོལ། །བཞེས་ནས་བདག་དང་མ་གྱུར་འགྲོ་བ་
རྣམས། །སྲིད་ཞི་དཔལ་འབྱོར་སྙན་གྲགས་རབ་རྒྱས་ནས། །འཕྲིན་
ལས་ཉི་ཟླའི་འོད་ཟེར་ཕྱོགས་བཅུར་ཁྱབ། །ཚེ་རབས་ཀུན་ཏུ་བདེ་
བའི་ལམ་བགྲོད་ཤོག །འཆི་མེད་སྲིད་པའི་གདུང་སེལ་བདུད་རྩིའི་
མཆོག །འཆི་མེད་རྒྱ་ཇའི་མཆོད་སྤྲིན་རྒྱས་པར་འབུལ། །འཆི་
མེད་གྲོང་དུ་བདེ་བླག་འགོད་ནུས་པའི། །འཆི་མེད་ཆོས་སྐུ་མྱུར་
དུ་འགྲུབ་པར་ཤོག ། །

ཇ་མཆོད་དགོས་འདོད་ཀུན་འབྱུང་མ།
ན་མོ་གུ་རུ་རཏྣ་ཝརྔྡཱ་ཡ། དགོས་འདོད་ཀུན་འབྱུང་ཡེ་ཤེས་ཀ་པཱ་
ལ། །ཕུན་ཚོགས་འདོད་དགུའི་བཅུད་ཀྱིས་ལེགས་བཀང་བ། །ཡེ་
ཤེས་བདུད་རྩིའི་རྒྱ་མཚོ་ཆེན་པོ་རུ། །ལེགས་གྱུར་ཨོཾ་ཨཿཧཱུྃ་ཧོ་ཧ་
ཧོཿཧྲཱིཿདངོས་གྲུབ་ཀུན་གྱི་འབྱུང་གནས་རིན་པོ་ཆེ། །སྐྱབས་གནས་
ཀུན་འདུས་རྩ་བརྒྱུད་བླ་མ་ལ། །འདོད་ཡོན་བདུད་རྩིའི་མཆོད་པ་འདི་
འབུལ་གྱིས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །
ཚེ་རབས་སྔོན་ནས་ལས་འབྲེལ་བཞག་པའི་ལྷ། །རབ་འབྱམས་རྒྱུད་
སྡེ་བཞི་ཡི་དཀྱིལ་འཁོར་ལ། །འདོད་ཡོན་བདུད་རྩིའི་མཆོད་པ་འདི་
འབུལ་གྱིས། །མཆོག་དང་ཐུན་མོང་དངོས་གྲུབ་སྩལ་དུ་གསོལ།
སྲིད་ཞིའི་རྒུད་པ་ཀུན་ལས་སྐྱོབ་པའི་ལྷ། །སྐྱབས་གནས་བསླུ་མེད
དཀོན་མཆོག་རྣམ་གསུམ་ལ། །འདོད་ཡོན་བདུད་རྩིའི་མཆོད་པ་འདི
འབུལ་གྱིས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །
ལྷན་ཅིག་སྐྱེས་པ་བདེ་བ་ཆེན་པོའི་སྐུ། །རང་ལུས་གདན་གསུམ་ཚང་
བའི་དཀྱིལ་འཁོར་ལ། །འདོད་ཡོན་བདུད་རྩིའི་མཆོད་པ་འདི་འབུལ་
གྱིས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །དགོས་

འདོད་སྩོལ་ཞིང་བར་ཆད་སེལ་བའི་ལྷ། །ཆོས་སྲུང་ནོར་ལྷ་འདུས་པའི་
དཀྱིལ་འཁོར་ལ། །འདོད་ཡོན་བདུད་རྩིའི་མཆོད་པ་འདི་འབུལ་གྱིས།།
མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཕྱོགས་སྐྱོང་ཞིང་
སྐྱོང་བརྟན་མ་ཡུལ་བདག་སོགས། །སྣོད་བཅུད་དག་པ་རབ་འབྱམས་
དཀྱིལ་འཁོར་ལ། །འདོད་ཡོན་བདུད་རྩིའི་མཆོད་པ་འདི་འབུལ་གྱིས།
མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཕུད་མཆོད་སྒྲི། ཅེས་
པ་འདི་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའོ།།
ཇ་མཆོད་རིན་ཆེན་འབྲུག་བརྒྱ་མ།
༈ རིན་ཆེན་འབྲུག་བརྒྱ་ཡིད་འོང་ལྡན་པ་འདི། །དཔག་བསམ་
ཤིང་གི་བཅུད་ཀུན་ལེགས་བསྡུས་པའི། །འདིའི་རྩ་ཚིག་ཇོ་རྗེས་ཨ་ཏི་ཤས་
མཛད་པར་གྲགས །ལྕེ་བདེ་བློ་གསལ་འགྲོ་ན་མགྱོགས་བྱེད་འདི། །རྩ་
བའི་བླ་མ་མཉེས་ཕྱིར་མཆོད་པ་འབུལ། །སངས་རྒྱས་ཀུན་གྱི་ངོ་
བོ་རྡོ་རྗེ་འཆང་། །གྲུབ་ཐོབ་ཀུན་གྱི་དབང་ཕྱུག་བིརླ་པ། །སྐལ་ལྡན་
ཀུན་གྱི་འདྲེན་མཆོག་ས་སྐྱ་པ། །བརྒྱུད་པར་བཅས་ལ་མཆོད་པ་
དམ་པ་འབུལ། །རྒྱུད་སྡེ་རྒྱ་མཚོའི་དཀྱིལ་འཁོར་ལྷ་ཚོགས་དང་། །

རྒྱལ་བ་རྒྱ་མཚོའི་སྲས་དང་སློབ་མར་བཅས། །བསྟན་པ་རྒྱ་མཚོའི་
སྲུང་མ་དྲག་ཤུལ་ཅན། །འཁོར་དང་བཅས་ལ་མཆོད་པ་དམ་པ་འབུལ།།
ཡུལ་འདི་གཞི་བདག་གཉན་པོ་འཁོར་བཅས་ལ། །རྒྱལ་ཇ་དངོས་
མཆོད་པ་འདི་འབུལ་བས། །རྣལའབྱོར་དཔོན་སློབ་བསམ་དོན་འགྲུབ་
པ་དང་། །སངས་རྒྱས་བསྟན་པ་རྒྱས་པའི་ཕྲིན་ལས་རྗོད།
ཞལ་ཟས་ཕུད་མཆོད།
༈ ཐམས་ཅད་མཁྱེན་པ་ལ་ཕྱག་འཚལ་ལོ་འདི་ལྟར་སངས་རྒྱས་
བཅོམ་ལྡན་འདས་སོགས་ཀུན་ཏུ་ཡང་སྦྱིན་པའི་གནས་སུ་གྱུར་པ་
ཆེན་པོའོ། །མགོན་པོ་ཐུགས་རྗེ་ཆེར་ལྡན་པ། །ཐམས་ཅད་མཁྱེན་
པའི་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང༌། །དེ་
བཞིན་གཤེགས་ལ་ཕྱག་འཚལ་ལོ། །དག་པའི་འདོད་ཆགས་བྲལ་
བའི་རྒྱུ། །དགེ་བས་ངན་སོང་ལས་གྲོལ་ཞིང༌། །གཅིག་ཏུ་དོན་
དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་
ནས་གྲོལ་བའི་ལམ་ཐོབ་པ། །བསླབ་པ་དག་ལ་རབ་ཏུ་གནས། །
ཞིང་གི་དམ་པ་ཡོན་ཏན་ཞིང༌། །དགེ་འདུན་ལ་ཡང་ཕྱག་འཚལ་

ལོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པའི་ཆོས་ལ་
ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་ལ་
རྟག་ཏུ་གུས་ཕྱག་འཚལ། །ཨོཾ་ཨཱ༔ཧཱུྃ།སྟོན་པ་བླ་མེད་སངས་
རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་
བླ་མེད་དགེ་འདུན་རིན་པོ་ཆེ། །སྐྱབས་གནས་དཀོན་མཆོག་གསུམ་
མཆོད་པ་འབུལ། །སངས་རྒྱས་ཡོན་ཏན་བསམ་མི་ཁྱབ། །ཆོས་ཀྱི་
ཡོན་ཏན་བསམ་མི་ཁྱབ། །དགེ་འདུན་ཡོན་ཏན་བསམ་མི་ཁྱབ། །
བསམ་མི་ཁྱབ་ལ་དད་བྱས་པས། །རྣམ་པར་སྨིན་པའང་བསམ་
མི་ཁྱབ། །རྣམ་དག་ཞིང་དུ་སྐྱེས་བར་ཤོག །ཞལ་ཟས་རོ་བརྒྱ་
ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་
ལ། །དད་པས་ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་
འཛིན་ཟས་པ་སྤྱོད་པར་ཤོག །།

སྨན་བླའི་མདོ་ཆོག
༈ སྨན་བླའི་མདོ་ཆོག་གི་སྙིང་པོ་ཤིན་ཏུ་བསྡུས་པ་ཕན་བདེའི་དཔལ་སྟེར་ཞེས་
བྱ་བ་བཞུགས་སོ། །ན་མོ་གུ་རུ་བྷཻ་ཥ་ཛྱེ་རཱ་ཛཱ་ཡ། དེ་ལ་འདིར་སྨན་བླ་མདོ་ཆོག་གི་
སྙིང་པོ་ཕྱག་མཆོད་སྨོན་ལམ་ཤིན་ཏུ་མདོར་བསྡས་པ་བྱ་བའི་ཚུལ་ནི། རྟེན་གྱི་དྲུང་
དུ་ཅི་འབྱོར་པའི་མཆོད་པ་བཤམས་ངེས་འབྱུང་དང་སྙིང་རྗེ་ཆེན་པོ་སྔོན་དུ་འགྲོ་བས།
སངས་རྒྱས་ཆོས་དང་ཚོགས་ཀྱི་སོགས་ལན་གསུམ་དང་། སེམས་ཅན་
ཐམས་ཅད་བདེ་བ་དང་སོགས་ཚད་མེད་བཞི་བསྒོམ་མཆོག་བདེན་རྒྱལ་
བ་སྲས་བཅས་བྱིན་རླབས་དང་། །ཚོགས་གཉིས་མངའ་ཐང་ཆོས་
དབྱིངས་དག་པའི་མཐུས། །སྣོད་བཅུད་བདེ་ཅན་ཞིང་གི་བཀོད་པའི་
གཞིར། །ཡིད་འཕྲོག་རིན་ཆེན་ལས་གྲུབ་གཞལ་མེད་ཁང་། །དེ་དབུས་
སེང་ཁྲི་པདྨའི་གདན་གྱི་སྟེང། །བདེ་གཤེགས་འཁོར་བཅས་གདན་
འཛོམས་བཞུགས་ནས་ཀྱང༌། །ཀུན་ཏུ་བཟང་པོའི་རྣམ་ཐར་ལས་
བྱུང་བའི། །མཆོད་སྤྲིན་རྒྱ་མཚོས་གང་ཞིང་སྤྱོད་གྱུར་ཅིག ། ཅེས་
པས་ས་གཞི་སོགས་བྱིན་གྱིས་བརླབ། སྤྲོ་ན་མཆོད་པའི་སྤྲིན་གྱི་གཟུངས་ཀྱང་འདོན།།
དེ་ནས་འདུན་པ་རྩེ་གཅིག་པས། །མ་ལུས་སེམས་ཀུན་གྱི་མགོན་གྱུར་
ཅིང་། །བདུད་སྡེ་དཔུང་བཅས་མི་ཟད་འཇོམས་མཛད་ལྷ། །དངོས་

རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་
བཅས་གནས་འདིར་གཤེགས་སུ་གསོལ། ཅེས་གསོལ་བས་མངོན་སུམ་
ལྟ་བུར་བྱོན་ཞིང་བཞུགས་པར་བསམ་ལ། འབྱོན་ལེགས་སོགས་རྒྱས་པར་བྱ་བའམ།
ཡན་ལག་བརྒྱད་ལྡན་མཚོས་སྤྲིན་རྒྱ་མཆོས་མཆོད། །འཆི་མེད་
བདུད་རྩིའི་རྒྱུན་གྱིས་ཁྲུས་གསོལ་ཞིང་། །སྲབ་འཇམ་ལྷ་ཡི་རེག་
བྱས་བསྙེན་བསྐུར་བཀྱི། །བསོད་ནམས་ཞིང་དུ་བཞུགས་པར་
གསོལ་བ་འདེབས། ཞེས་པའི་མ་ཐར་ཕྱག་མཆོད་དངོས་ནི། ཡིད་འོང་རྫིང་
བུའི་ནང་ན་གནས་པ་ཡི། །འཆར་ཀའི་པདྨ་ཁ་འབུས་བྱེ་འདྲ་བའི། །
ལག་གཉིས་སྤྱི་བོར་ཐལ་སྦྱར་བསྟོད་དབྱངས་བཅས།།ལུས་དཔག་
མེད་པར་སྤྲུལ་ནས་གུས་ཕྱག་འཚལ། །བདེ་བར་གཤེགས་པ་
བརྒྱད་ཀྱི་མདོ་ཆོག་གི །ལམ་བཟང་གསལ་མཛད་དངོས་བརྒྱུད་
བླ་མ་དང་། །ཕྱོགས་བཅུའི་སངས་རྒྱས་དེ་གསུངས་དམ་པའི་ཆོས།།
དེ་འཛིན་དགེ་འདུན་བཅས་ལ་ཕྱག་འཚལ་ལོ། །མཚན་ལེགས་རིན་
ཆེན་གསེར་བཟང་མྱ་ངན་མེད། །ཆོས་གྲགས་མངོན་མཁྱེན་སྨན་
བླ་ཤཱཀྱ་ཐུབ། །རྒྱ་ཆེན་སྨོན་ལམ་ཡོངས་སུ་རྫོགས་པ་ཡི། །བདེ་
བར་གཤེགས་པ་བརྒྱད་ལ་ཕྱག་འཚལ་ལོ། །མཚན་གྱི་མེ་ཏོག་
རྒྱས་ཤིང་དག་པ་ལ། །དཔེ་བྱད་བཟང་པོའི་འབྲུ་ཆགས་མཛེས་

པའི་སྐུ། །གང་གིས་མཐོང་ཐོས་དྲན་པའི་དཔལ་གྱུར་པའི། །སྟོན་
པ་མཚན་ལེ་གས་དཔལ་ལ་ཕྱག་འཚའ་ལོ། །རིན་ཆེན་ཟླ་དང་
པདྨས་རབ་བརྒྱན་ཅིང་། །ཤེས་བྱ་ཀུན་ལ་མཁས་ཤིང་མཁྱེན་པ་
རྒྱས། །རྒྱ་མཚོ་ལྟ་བུར་ཟབ་པའི་གསུང་མངའ་བའི། །སྒྲ་དབྱངས་
རྒྱལ་པོ་ཁྱེད་ལ་ཕྱག་འཚལ་ལོ། །ཛམྦ་ཆུ་བོའི་གསེར་ལྟར་ལྷང་ངེ་
བ། །ཉི་མ་སྟོང་བས་ལྷག་པའི་གཟི་བརྗིད་འབར། །དྲི་མེད་གསེར་
གྱི་མཆོད་སྡོང་ལྟ་བུའི་སྐུ། །གསེར་བཟང་དྲི་མེད་སྣང་ལ་ཕྱག
འཚལ་ལོ། །མྱ་ངན་འདས་ཤིང་བདེ་བའི་མཆོག་བརྙེས་པ། །འགྲོ་
བའི་སྡུག་བསྔལ་གདུང་བ་སེལ་མཛད་ཅིང༌། །འགྲོ་དྲུག་མགོན་དང་
དཔལ་དུ་གྱུར་པ་ཡི། །མྱ་ངན་མེད་མཆོག་དཔལ་ལ་ཕྱག་འཚལ་
ལོ། །ཆོས་སྒྲ་ཆེན་པོས་ཕ་རོལ་རྒོལ་བ་འཇོམས། །རྒྱ་མཚོ་ལྟ་བུར་
ཟབ་པའི་གསུང་མངའ་ཞིང༌། །འགྲོ་བའི་དུས་གསུམ་མ་ལུས་ཞི
མཛད་པའི། །ཆོས་བསྒྲགས་རྒྱ་མཚོའི་དཔལ་ལ་ཕྱག་འཚལ་ལོ། །
ཆོས་ཀྱི་བློ་གྲོས་གཏིང་དཔག་དཀའ་བའི་ཚུལ། །རྣམ་དག་ཆོས་
ཀྱི་དབྱིངས་ལ་རོལ་མཛད་ཅིང་། །ཤེས་བྱ་མ་ལུས་མངོན་སུམ་
གཟིགས་པ་པོ། །མངོན་མཁྱེན་རྒྱལ་པོ་ཁྱེད་ལ་ཕྱག་འཚལ་ལོ། །
ཐུགས་རྗེས་ཀུན་ལ་སྙོམས་པའི་བཅོམ་ལྡན་འདས། །མཚན་ཙམ་

ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་ནད་སེལ་
སངས་རྒྱས་སྨན་གྱི་བླ། །བཻ་ཌཱུཪྻ་ཡི་འོད་ལ་ཕྱག་འཚལ་ལོ། །
ཐབས་མཁས་ཐུགས་རྗེའི་ཤཱཀྱའི་རིགས་འཁྲུངས་ཤིང༌།།གཞན་
གྱི་མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་
བརྗིད་པའི་སྐུ། །ཤཱཀྱའི་རྒྱལ་པོ་ཁྱེད་ལ་ཕྱག་འཚལ་ལོ། །ཀུན་འབྱུང་
མུན་པའི་ས་བོན་མཐར་མཛད་ཅིང༌། །སྡུག་བསྔལ་ཟུག་རྔུའི་རྩ་
བ་དྲུང་ནས་འབྱིན། །རྒྱལ་ཡུམ་ཤེས་རབ་ཕ་རོལ་ཕྱིན་ལ་སོགས། །
ཐེག་གསུམ་དམ་པའི་ཆོས་ལ་ཕྱག་འཚལ་ལོ། །འཇམ་དཔལ་གཞོན་
ནུ་སྐྱབས་འགྲོལ་གསང་བའི་བདག །ཚངས་དང་བརྒྱ་བྱིན་འཇིག་
རྟེན་སྐྱོང་བ་བཞི། །གནོད་སྦྱིན་སྡེ་དཔོན་ཆེན་པོ་བཅུ་གཉིས་སོགས།།
འཕགས་པའི་དགེ་འདུན་རྣམས་ལ་ཕྱག་འཚལ་ལོ། །བསྐལ་པ་གྲངས་
མེད་འདས་པའི་དུས་ཀྱི་ཚེ། །ཕོངས་གྱུར་འགྲོ་བ་མཐའ་དག་སྐྱོབ་
པའི་ཕྱིར། །སྨོན་ལམ་ཁྱད་པར་ཅན་རྣམས་བཏབ་གྱུར་པའི། །བདེ་
གཤེགས་འཁོར་དང་བཅས་ལ་སྐྱབས་སུ་མཆི། །དངོས་སུ་བཤམས་
དང་གཟུངས་དང་རིག་པ་དང་། །མོས་པའི་སྟོབས་ཀྱིས་བསྐྱེད་པའི་
མཆོད་སྤྲིན་ནི། །ཀུན་ཏུ་བཟང་པོའི་སྨོན་ལམ་ལས་བྱུང་བ། །ནམ་
མཁའི་ཕ་མཐར་ཁྱབ་པས་རྟག་ཏུ་མཆོད། ཐོག་མེད་ནས་བསགས་

སྡིག་ལྟུང་ཐམས་ཅད་བཤགས། །དུས་གསུམ་དགེ་བ་ཀུན་ལ་རྗེས་
ཡི་རང་། །ཆོས་འཁོར་བསྐོར་བཞིན་ཡུན་དུ་བཞུགས་པར་གསོལ།།
བསོད་ནམས་བླ་མེད་བྱང་ཆུབ་ཆེན་པོར་བསྔོ། །བདེ་གཤེགས་
བརྒྱད་དང་རིགས་གསུམ་སེམས་དཔའ་སོགས། །བཅོམ་ལྡན་
གདན་འཛོམས་ཆེན་པོ་འཁོར་བཅས་ཀྱིས། །བདག་དང་སྙིགས་
མའི་འགྲོ་བ་མཐའ་དག་ལ། །ཐུགས་རྗེ་ཆེན་པོས་ལྷག་པར་ཉེར་
དགོངས་ཏེ། །ཇི་ལྟར་སྔོན་ཚེ་སྨོན་ལམ་དམ་བཅས་བཞིན། །བདེན
པའི་འབྲས་བུ་མངོན་སུམ་སྣང་མཛད་ནས། །གནས་སྐབས་ནད་
གདོན་སྡིག་སྒྲིབ་ཉེས་ལྟུང་སོགས། །དམ་ཆོས་སྒྲུབ་པའི་འགལ་
རྐྱེན་ཀུན་ཞི་ཞིང་། །ཚེ་བསོད་དཔལ་འབྱོར་དད་བརྩོན་ཤེས་རབ་
སོགས། །མཐུན་རྐྱེན་ལེགས་ཚོགས་མཐའ་དག་རྒྱས་པ་དང་། །
བསྟན་འཛིན་ཞབས་བརྟན་བཤད་སྒྲུབ་བསྟན་པ་དར། །འགྲོ་ཀུན
བདེ་སྐྱིད་འཕེལ་བར་བྱིན་གྱིས་རློབས། །ཚེ་ཡི་མཐར་ཡང་བཅོམ་
ལྡན་སྲས་བཅས་ཀྱིས། །དག་པའི་ཞིང་དུ་མངོན་སུམ་ཁྲིད་པ་དང༌། །
མྱུར་དུ་བྱང་ཆུབ་སྙིང་པོར་ལུང་བསྟན་ནས། །དོན་གཉིས་ལྷུན་
གྱིས་གྲུབ་པར་མཛད་དུ་གསོལ། །ཅེས་ཕྱག་རྒྱ་དང་བཅས་ཏེ། ལན་ཇི་
ལྟར་རིགས་པ་དང༌། སྤྲོ་ན་གཟུངས་རིང་ཐུང་གང་འོས་བཟླས་མཐར། རྟེན་ཡོད་

ན་ནོངས་བཤགས། བརྟན་བཞུགས་སོགས་སྤྱི་ལྟར་དང༌། མེད་ན་མཆོད་པའི་
ཡོ་བྱད་མ་འབྱོར་ཉམས་པ་སོགས། །ནོངས་པ་གང་མཆིས་བཟོད་
པར་བཞེས་ནས་ཀྱང་། །བཅོམ་ལྡན་འཁོར་བཅས་རང་རང་ཞིང་
ཁམས་སུ། །གཤེགས་ཏེ་སླར་ཡང་འབྱོན་པར་མཛད་དུ་གསོལ། །
བདག་གཞན་དགེ་བའི་རྩ་བ་འདི་ཡི་མཐུས། །ཕན་བདེའི་འབྱུང་
གནས་བསྟན་པ་འཕེལ་གྱུར་ཅིང༌། །སྡུག་བསྔལ་ཀུན་འབྱུང་མ་
ལུས་རབ་སྤངས་ནས། །སྲིད་པའི་རྒྱ་མཚོ་མྱུར་དུ་སྐེམས་པར་
ཤོག །བདེ་གཤེགས་བརྒྱད་དང་དེས་གསུངས་དམ་པའི་ཆོས། །
དེ་འཛིན་འཕགས་པའི་དགེ་འདུན་བཅས་པ་ལ། །རྨད་བྱུང་དགེ་
མཚན་ཇི་སྙེད་མཆིས་པ་དེས། །སྲིད་ཞིའི་ལེགས་ཚོགས་རྒྱས་པའི་
བཀྲ་ཤིས་ཤོག །ཅེས་སོགས་བསྔོ་སྨོན་ཤིས་བརྗོད་ཇི་ལྟར་རིགས་པར་བྱའོ། །
ཞེས་པའང་ཀུན་མཁྱེན་བོ་དོང་བ་ཆེན་པོའི་རིང་ལུགས་འཛིན་པའི་རབ་འབྱམས་སྨྲ་
བ་ངག་དབང་བསྟན་འཛིན་གྱིས་ལྷ་རྫས་ཀྱི་མེ་ཏོག་དང་བཅས་ཏེ་གསུང་གིས་བསྐུལ་
བའི་ངོར། །སྙོམ་ལས་པ་འཇམ་དབྱངས་མཁྱེན་བརྩེའི་དབང་པོས་དཔལ་ལྡན་བསམ་
འགྲུབ་ཆོས་སྡིངས་ཀྱི་ཆོས་གྲྭར་སྦྱར་བའི་དགེ་བས་འགྲོ་ཀུན་དོན་གཉིས་ཡིད་བཞིན་དུ་
འགྲུབ་པའི་གྱུར་གྱུར་ཅིག་སརྦ་དཱ་ཀ་ལུ་ཎ་བྷ་བ་ཏུ།

རབ་གནས་བསྡུས་པ།
༈ རབ་གནས་བསྡུས་པའི་ལག་ལེན་ནི་རང་ཉིད་ལྷའི་ང་རྒྱལ་དྲན་པར་བྱས་ལ།
སུམྦྷས་བགེགས་སྦྱངས། ཇི་ལྟར་བལྟམས་པ་སོགས་ཀྱིས་ཁྲུས་གསོལ། དེ་
དག་སྐུ་ལ་སོགས་ཀྱིས་སྐུ་ཕྱི། སྭ་བྷཱ་ཝས་སྦྱངས། སྟོང་པའི་ངང་ལས་
སེངྒེས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཟླ་བའི་
སྟེང་དུ། ཨོཾ་ལས་འཁོར་ལོ་ཨོཾ་གྱིས་མཚན་པ་ལས་རྣམ་པར་སྣང་
མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། དར་གྱི་ན་བཟའ་
དང་རིན་པོ་ཆེའི་རྒྱན་གྱིས་བརྒྱན་པ། དེ་ཞུ་བ་ལས་བྱུང་བའི་ཆོས་
སྐུའི་མཆོད་རྟེན་ཡངས་ཤིང་རྒྱ་ཆེ་བར་གྱུར་པའི་བུམ་པའི་ནང་དུ་
དབུས་སུ་སེང་གེ །ཤར་དུ་གླང་པོ་ཆེ། ལྷོར་རྟ། ནུབ་ཏུ་རྨ་བྱ། བྱང་
དུ་མཁའ་ལྡིང་རྣམས་ཀྱིས་བཏེག་པའི་རིན་པོ་ཆེའི་ཁྲི་པདྨ་དང་ཟླ་
བའི་གདན་རེ་རེ་དང་བཅས་པའི་དབུས་སུ། རྣམ་པར་སྣང་མཛད་
དཀར་པོ་བྱང་ཆུབ་མཆོག་གི་ཕྱག་རྒྱ་ཅན། ཤར་དུ་མི་བསྐྱོད་པ་
སྔོན་པོ་གཡས་ས་གནོན་གཡོན་མཉམ་བཞག་གི་ཕྱག་རྒྱ་ཅན།
ལྷོར་རིན་འབྱུང་སེར་པོ་གཡས་མཆོག་སྦྱིན་གཡོན་མཉམ་བཞག་
གི་ཕྱག་རྒྱ་ཅན། ནུབ་ཏུ་འོད་དཔག་མེད་དམར་པོ་མཉམ་བཞག་

གི་ཕྱག་རྒྱ་ཅན། བྱང་དུ་དོན་ཡོད་གྲུབ་ལྗང་གུ་གཡས་སྐྱབས་སྦྱི
གཡོན་མཉམ་བཞག་གི་ཕྱག་རྒྱ་ཅན། ཐམས་ཅད་ཀྱང་དར་གྱི་ན་
བཟའ་དང༌།རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེའི་སྐྱིལ་
ཀྲུང་གིས་བཞུགས་པའི་མཐའ་སྐོར་དུ་སངས་རྒྱས་དང་བྱང་ཆུབ་
སེམས་དཔའ་བསམ་གྱིས་མི་ཁྱབ་པའི་འཁོར་དང་བཅས་པར་
གྱུར་ཞེས་དང་། སྐུ་གཟུགས་ཀྱི་རྟེན་ཡིན་ན། སྭ་བྷཱ་ཝས སྦྱངས།སྟོང་པའི་ངང་
ལས་པདྨ་དང་ཟླ་བའི་སྟེང་དུ་ༀ་ཨཱཿཧཱུྃ་ལས་རྡོ་རྗེ་ༀ་ཨཱཿཧཱུྃ་གིས་མཚན་
པ་ལས་རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་
འཛིན་པ། དར་གྱི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ།
ཞབས་རྡོ་རྗེ་སྐྱིལ་ཀྲུང་གིས་བཞུགས་པར་བསྐྱེད། དེ་ཐམས་ཅད་ཀྱི་
དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཧཱུྃ་ལས་འོད་ཟེར་
འཕྲོས་པས་དེ་བཞིན་གཤེགས་པ་རིགས་ལྔའམ། རྡོ་རྗེ་སེམས་དཔའ་
ལ་སངས་རྒྱས་དང་། བྱང་ཆུབ་སེམས་དཔའི་ཚོགས་ཀྱིས་བསྐོར་
བ་ཨོཾ་བཛྲ་ས་མཱ་ཛཿམ་ལུས་སེམས་ཅན་ཀུན་གྱི་མགོན་གྱུར་ཅིང་
སོགས་རྒྱས་བསྡུས་གང་རིགས་བྱ། མཆོད་དེ། ཛཿཧཱུྃ་བཾ་ཧོ། ཞེས་ལན་མང་དུ་
བརྗོད་ཅིང་སོ་སོ་ལ་ཐིམ་པར་བསམ། དེ་ཐམས་ཅད་ཀྱི་སྤི་བོར་ཨོཾ་ལས་
འཁོར་ལོ་ཨོཾ་གྱིས་མཚན་པ། མགྲིན་པར་ཨཱཿལས་པདྨ་ཨཱས་མཚན་

པ། ཐུགས་ཀར་ཧཱུྃ་ལས་རྡོ་རྗེ་ཧཱུྃ་གིས་མཚན་པ། སླར་ཡང་ཧཱུྃ་ལས་
འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་
ཨོཾ་བཛྲ་ས་མཱ་ཛཿདེ་བཞིན་གཤེགས་པ་ཐམས་ཅད་ཀྱིས་འདི་རྣམས་
ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཇི་
ལྟར་བལྟམས་པ་སོགས་ནས། ཤྲཱི་ཡེ་ཧཱུྃ། ཞེས་གསུངས་ཤིང་བུམ་
པའི་ཆུས་སྤྱི་བོ་ནས་དབང་བསྐུར་སྐུ་གང་། དྲི་མ་དག །ཆུའི་ལྷག་
མ་ཡར་ལུད་པ་ལས་རིགས་ལྔ་ལ་རིགས་ལྔ་སོ་སོ་དང་སྐུ་གཟུགས་
ཀྱི་རྟེན་རྣམས་ལ་རྡོ་རྗེ་སེམས་དཔའ་དབུར་བརྒྱན་པར་བསམ་ལ། ཨོཾ་
སརྦ་ཏ་ཐཱ་ག་ཏྭ་ཧཱུྃཔྲ་ཏི་ཙྪཾ་པུ་ཛ་མེ་གྷ་སོགས་ཀྱིས་མཆོད། ཆོས་སྐུ་ནམ་
མཁའ་བཞིན་དུ་དབྱེར་མེད་ཀྱང་། །སོགས་རིགས་ལྔའི་བསྟོད་པ་གང་ཤེས་
དང༌། ལྷ་སྐུ་ཡིན་ན། རྡོ་རྗེ་སེམས་དཔལ་སེམས་དཔལ་ཆེ། །སོགས་ཀྱིས་
བསྟོད། རྡོ་རྗེ་རྩེ་ལྔ་པའི་ཕྱག་རྒྱས་ལྷ་རྣམས་ཀྱི་སྤྱན་འབྱེད་པའི་ཚུལ་བྱས་ལ། ཀུན་
མཁྱེན་ཡེ་ཤེས་སྤན་ལྡན་སྐྱོན་བྲལ་ཡང་། །གུས་པས་འཕགས་པའི་
སྤྱན་ནི་དབྱེ་བགྱིས་པས། །ནམ་མཁའི་མཐས་གཏུགས་གྱུར་པའི་
སེམས་ཅན་རྣམས། །སངས་རྒྱས་ཡེ་ཤེས་སྤྱན་ནི་ཐོབ་པར་ཤོག །
ཨོཾ་ཙཀྵ་ཙ་ཀྵ་ས་མནྟ་ཙཀྵུ་བི་ཤོ་དྷ་ནེ་སྭཱཧཱ། ཡེ་ཤེས་ཀྱི་སྤྱན་རྣམ་
པར་དག་པ་ཐོབ་སྟེ་སེམས་ཅན་གྱི་དོན་ལ་འཇུག་པའི་མཐུ་ཕུན་

སུམ་ཚོགས་པ་དང་ལྡན་པར་གྱུར་ཅིག ཅེས་བརྗོད། ཡེ་དྷ་རྨཱས་བྱིན་
གྱིས་བརླབས་པའི་མེ་ཏོག་གཏོར་ཏེ། ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་
སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་
ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་
གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པ་བཞུགས་
སུ་གསོལ། ཁྱད་པར་དུ་ཡང་རྟེན་འདི་རྣམས་ལ་བསྐྱེད་ཅིང་སྤན་
དྲངས་པའི་ལྷ་ཚོགས་ཐམས་ཅད་འབྱུང་བ་བཞིའི་གནོད་པས་མ་
ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་
ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་
གི་དངོས་གྲུབ་མ་ལུས་པ་སྩལ་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་
སྭཱཧཱ། ཞེས་དང༌། ཡེ་དྷ་རྨཱ་མང་དུ་བརྗོད་ལ་མེ་ཏོག་གཏོར། སྐུ་གཟུགས་སམ
མཆོད་རྟེན་རྣམས་འོད་དུ་ཞུ་ནས་རང་རང་གི་རྣམ་པ་ཇི་ལྟ་བ་བཞིན་
དུ་གྱུར་བར་བསམ་ལ། ཨོཾ་སརྦ་ཏ་ཐཱ་ག་ཏ་སོགས་ཀྱིས་མཆོད་དེ། མཆོད་
རྟེན། སྣ་ཚོགས་པདྨ་ཟླ་བའི་གདན་སྟེང་དུ། །སྣ་ཚོགས་རིན་ཆེན་
ཁམས་ལས་གྲུབ་པ་ཡི། །སྤྲུལ་པའི་མཆོད་རྟེན་སྣ་ཚོགས་རྒྱན་གྱིས་
སྤྲས། །ཆོས་སྐུའི་རང་བཞིན་ཅན་ལ་ཕྱག་འཚལ་ལོ། །ཞེས་དང་། ལྷ་

༼སྐུ་ཡིན་ན་སོ་སོའི་སྒོས་བསྟོད་ཅི་ཤེས་བྱས་ལ་བཀྲ་ཤིས་བྱའོ། །
ཀླུང་རྟའི་རབ་གནས།
༈ ཀླུང་རྟ་དང་དར་ཆེན་བསྒྲེངས་འཛུགས་བྱེད་ཚེ་བརྟན་བཞུགས་འདི་ལྟར་བྱ་དགོས།
དབུ་ཞྭ་བཞེས་ལ་འབྲུ་དཀར་ཐོར་བཞིན་པས། ཨོཾ་ཧྲཱིཿཔདྨ་ཏ་ཀྲི་ཏ་བཛྲ་ཀྲོ་དྷ་
ཧྱ་གྲྀ་ཝ་ཧུ་ལུ་ཧུ་ལུ་ཧཱུྃ་པཊ། དྲག་སྔགས་གང་ཤེས་ཀྱི་མཐར། །ཨོཾ་སུམྦྷ་ནི་
སུམྦྷ་ནི་ཧཱུཾ་ཧཱུཾ་ཕཊ། ༀ་གྲྀཧྣ་གྲྀཧྣ་ཧཱུཾ་ཧཱུཾ་ཕཊ། ༀ་གྲྀཏྣ་པ་ཡ་གྲྀཧྣ་པ་ཡ
ཧཱུཾ་ཧཱུཾ་པཊ། ༀ་ཨཱ་ན་ཡ་ཧོཿབྷ་ག་ཝཱ་ན་བིདྱ་རཱ་ཛ་ཧཱུཾ་ཧཱུཾ་ཕཊ། ལན་གསུམ་
གྱིས་བགེགས་བསྐྲད། ཨོཾ་ཡེ་དྷརྨཱ་ཧེ་ཏུ་པྲ་བྷ་ཝ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་ཝ་
ཏ་ད། ཏེ་ཥཱ་ཉྩ་ཡོ་ནི་རོ་དྷ་ཨེ་ཝཾ་བཱ་དཱི་མཧཱ་ཤྲ་མ་ཎཿཡེ་སྭཱཧཱ། ལན་གསུམ་
གྱིས་ནས་འབྲུ་རྣམས་ཡེ་དྷར་གྱི་ཡིག་འབྲུ་གསེར་བཅོ་མའི་རང་བཞིན་དུ་བྱིན་གྱིས་བརླབས་
ལ་ཐལ་མོ་སྦྱར་ཏེ། རྟེན་ལ་ལྷ་བསྡུ་བསྟིམས་གསམ་ན་རུང་། ཕྱོགས་བཅུ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་
དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་
ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་
གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་

བཞུགས་སུ་གསོལ། བྱེ་བྲག་ཏུ་རྟེན་འདི་རྣམས་ལ་བསྐྱེད་ཅིང་སྤན་
དྲངས་པའི་ལྷ་ཚོགས་རྣམས་ཀྱི་བདག་ཅག་ཡོན་མཆོད་འཁོར་དང་
བཅས་པའི་ཚེ་དང་བསོད་ནམས་དཔལ་དང་འབྱོར་པ་སྙན་གྲགས་
ལོངས་སྤྱོད་དབང་ཐང་ཀླུང་རྟ་ལ་སོགས་པ་ལེགས་ཚོགས་ཡོན་ཏན་
ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་མཛད་དུ་གསོལ།
འབྲུ་རྡོར་བཞིན་པ་དང་བཅས་ཡེ་དྷར་སོགས་ལན་གསུམ། ཨོཾ་སུ་པྲ་ཏིཥྛ་བཛྲ་ཡེ་
སྭཱཧཱ། ལན་གསུམ། ༀ་ཧཱུཾ་ཧྲཱིཿབྷྲུཾ་ཁཾ་བཛྲཱི་བྷ་ཝ་བྷི་ཊ་ཏིཥྛ་བྷྲུཾ་ཁཾ་སྭཱཧཱ། ཨོཾ་
ཡཾ་སྭཱཧཱ། ཨོཾ་བྷོ་ཡཾ་སྭཱཧཱ། ཨོཾ་ཏྲི་ཡཾ་སྭཱཧཱ། ཨོཾ་བྷ་ཏུ་ཡཾ་སྭཱཧཱ། བདག་ཅག་
ཡོན་མཆོད་འཁོར་དང་བཅས་པའི་ཚེ་སྲོག་རྒྱས་པར་གྱུར་ཅིག །ལུས་
རྒྱས་པར་གྱུར་ཅིག །དབང་ཐང་རྒྱས་པར་གྱུར་ཅིག །ཀླུང་རྟ་རྒྱས་
པར་གྱུར་ཅིག །ལོ་ཟླ་ཞག་དང་ཟ་མའི་སྐེག་སོགས་ལས་ཐར་བར་
གྱུར་ཅིག །དེ་ནས་ཤིས་བརྗོད་ནི། རྒྱལ་མཚན་རྩེ་མོ་དབང་གི་རྒྱལ་པོ་
ལྟར། །ལྷག་པའི་ལྷ་ཡིས་གཙུག་གི་རྒྱན་གྱུར་པ། །སྒྲུབ་པ་པོ་ལ་དངོས་
གྲུབ་མཆོག་སྩོལ་བའི། །མཉམ་མེད་བླ་མ་མཆོག་གི་བཀྲ་ཤིས་ཤོག །
པདྨའི་ལྟེ་བར་བདུད་བཞིའི་སྟེང་ན་བརྗིད། །ཡོན་ཏན་མཐའ་ཡས་ཡེ་
ཤེས་ལྔ་ཡི་དངོས། །ཧེ་རུ་ཀ་དཔལ་བདག་མེད་རྣལ་འབྱོར་མ། །བཀྲ་
ཤིས་དེས་ཀྱང་སྐྱེ་དགུ་བདེ་ལེགས་ཤོག །སྔོན་ཚེ་རྡོ་རྗེ་འཆང་གི

སྤྱན་སྔ་རུ། །ཆོས་བཞིན་སྒྲུབ་པར་བྱེད་པའི་གང་ཟག་ལ། །བར་ཆད་
བསྲུང་ཞིང་སྐྱོང་བར་ཞལ་བཞེས་པའི། །ཆོས་སྐྱོང་སྲུང་མ་རྣམས་ཀྱི་
བཀྲ་ཤིས་ཤོག །བྱང་ཕྱོགས་སྐྱོང་བའི་རྒྱལ་ཆེན་རྣམ་ཐོས་སྲས། །
ནོར་གྱི་བདག་པོ་ཨཱརྻ་ཛམྦྷ་ལ། །དབུལ་བ་སེལ་བའི་ལྷ་མོ་ནོར་རྒྱུན་
མ། །ནོར་ལྷ་གཏེར་བདག་རྣམས་ཀྱི་བཀྲ་ཤིས་ཤོག །ཉེ་བར་བརྟེན་
པའི་གནས་འདི་ཡང་། །གྲགས་པས་ས་དང་མཁའ་ཁྱབ་ནས། །ཟླ་
བ་ཀུ་མུད་ལྟར་སྐྱ་བའི། །དགེ་བའི་དཔལ་གྱི་རོལ་པར་མཛོད། །
རྣམ་འཇོམས་གཟུངས།
རྒྱ་གར་སྐད་དུ། བཛྲ་བི་དཱ་ར་ཎཱ་ན་མ་དྷཱ་ར་ནི། བོད་སྐད་དུ།
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། འདི་སྐད་
བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེ་ལ་
བཞུགས་ཏེ། སངས་རྒྱས་ཀྱི་མཐུས་ལག་ན་རྡོ་རྗེའི་ལུས་ཐམས་
ཅད་རྡོ་རྗེར་བྱིན་གྱིས་རླབས་ནས་རྡོ་རྗེའི་ཏིང་ངེ་འཛིན་ལ་སྙོམས་
པར་ཞུགས་སོ། །དེ་ནས་ལག་ན་རྡོ་རྗེས་སངས་རྒྱས་ཀྱི་མཐུ་དང་།

སངས་རྒྱས་ཐམས་ཅདཀྱི་བྱིན་གྱིས་རླབས་དང་། བྱང་ཆུབ་སེམས་
དཔའ་ཐམས་ཅད་ཀྱི་བྱིན་གྱིས་རླབས་ཀྱིས། རྡོ་རྗེ་ཁྲོ་བོ་ལས་བྱུང་
བ་། རྡོ་རྗེ་སྙིང་པོ་རབ་ཏུ་སྨྲས་ཏེ། མི་ཆོད་པ། མི་ཤིག་པ། བདེན་
པ། སྲ་བ། བརྟན་པ། ཐམས་ཅད་དུ་ཐོགས་པ་མེད་པ། ཐམས་ཅད་
དུ་མ་ཕམ་པ། སེམས་ཅན་ཐམས་ཅད་སྐྲག་པར་བྱེད་པ། སེམས་
ཅན་ཐམས་ཅད་འཇིལ་བར་བྱེད་པ། རིགས་སྔགས་ཐམས་ཅད་གཅོད་
པར་བྱེད་པ། རིག་སྔགས་ཐམས་ཅད་གནོན་པར་བྱེད་པ། ལས་
ཐམས་ཅད་འཇོམས་པར་བྱེད་པ། གཞན་གྱི་ལས་ཐམས་ཅད་འཇིག་
པར་བྱེད་པ། གདོན་ཐམས་ཅད་བརླག་པར་བྱེད་པ། གདོན་ཐམས་
ཅད་ལས་ཐར་བར་བྱེད་པ། འབྱུང་པོ་ཐམས་ཅད་འགུགས་པར་བྱེད་
པ། རིགས་སྔགས་ཀྱི་ལས་ཐམས་ཅད་བྱེད་དུ་འཇུག་པ། མ་གྲུབ་
པ་རྣམས་འགྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་བྱེད་པ།
འདོད་པ་ཐམས་ཅད་རབ་ཏུ་སྦྱིན་པ། སེམས་ཅན་ཐམས་ཅད་བསྲུང་
བ། ཞི་བ། རྒྱས་པ། སེམས་ཅན་ཐམས་ཅད་རེངས་པར་བྱེད་པ། རྨུག་
པར་བྱེད་པའི་གསང་སྔགས་ཀྱི་མཐུ་ཆེན་པོ་འདི། སངས་རྒྱས་
ཀྱི་མཐུས་ལག་ན་རྡོ་རྗེས་རབ་ཏུ་སྨྲས་སོ། ན་མོ་རཏྣ་ཏྲ་ཡཱ་ཡ། ན་
མཥྚ་ཎྜ་བཛྲ་པཱཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཏྲུ་ཊ་

ཏྲུ་ཊ། ཏྲོ་ཊ་ཏ་ཏྲོ་ཊ་ཡ། སྤ་ཊ་སྤ་ཊ།སྤུ་ཊ་ཡ་སྤྲུ་ཊ་ཡ། གྷུ་རྞ་གྷུརྞཱ་པ་
ཡ་གྲཱ་ཎཱ་པ་ཡ། སརྦ་ས་ཏྭཱ་ནི། བོདྷ་ཡ་བོ་དྷ་ཡ། སཾ་བོ་དྷ་ཡ། སཾ་བོ་
དྷ་ཡ། བྷྲ་མ་བྷྲ་མ། སཾ་བྷྲ་མ་ཡ། སཾ་བྷྲ་མ་ཡ། སརྦ་བྷཱ་ཏཱ་ནི། ཀུ་ཊ་
ཀུ་ཊ། སཾ་ཀུ་ཊ་ཡ་སཾ་ཀུ་ཊ་ཡ། སརྦ་ཤཏཱུ་ནཾ། གྷ་ཊ་གྷ་ཊ་སཾ་གྷ་ཊ་
ཡ། སཾ་གྷ་ཊ་ཡ། སརྦ་བིདྱཱ་བཛྲ་བཛྲ། སྥ་ཊ་ཡ་བཛྲ་བཛྲ། ཀ་ཊ་
བཛྲ་བཛྲ། མ་ཊ་བཛྲ་བཛྲ། མ་ཐ་བཛྲ་བཛྲ། ཨཊྚ་ཧཱ་ས་ནཱི་ལ་བཛྲ་
སུ་བཛྲ་ཡེ་སྭཱ་ཧཱ། ཧེ་པུལླཱ་ནི་རུ་ཕུལླཱ། གྲྀ་ཧྰ་པུལླཱ། མི་ལི་ཙུལླཱ། ཀུ་
རུ་ཀུལླཱ། བཛྲ་བི་ཛ་ཡཱ་ཡ་སྭཱ་ཧཱ། ཀཱི་ལི་ཀཱི་ལཱ་ཡཱ་སྭཱཧཱ། ཀ་ཊ་ཀ་ཊ།
མ་ཊ་མ་ཊ། ར་ཊ་ར་ཊ། མོ་ཊ་ནཱ་པྲ་མོ་ཊ་ནཱ་ཡ་སྭཱ་ཧཱ། ཙ་ར་ནི་ཙ་ར།
ཧར་ཧ་ར། ས་ར་ས་ར། མཱ་ར་ཡ། བཛྲ་བི་དཱ་ར་ཎཱ་ཡ་སྭཱ་ཧཱ། ཙྪིནྡ་
ཙྪིནྡ། བྷིནྡ་བྷིནྡ། མ་ཧཱ་ཀཱི་ལི་ཀཱི་ལཱ་ཡ་སྭཱ་ཧཱ། བནྡྷ་བནྡྷ། ཀྲོ་དྷ་ཀྲོ་དྷ་
བཛྲ་ཀི་ལི་ཀི་ལཱ་ཡ་སྭཱཧཱ། ཙུ་རུ་ཙུ་རུ་ཙནྜ་ཀི་ལི་ཀི་ལ་ཡ་སྭཱཧཱ། ཏཱ་
ས་ཡ་ཏྲཱ་ས་ཡ། བཛྲ་ཀི་ལི་ཀི་ལ་ཡ་སྭཱ་ཧཱ། ཧ་ར་ཧ་ར་བཛྲ་དྷ་ར་ཡ་
སྭཱཧཱ། པྲ་ཧ་ར་པྲ་ཧ་ར། བཛྲ་པྲ་བྷ་ཉྫ་ནཱ་ཡ་སྭཱཧཱ། མ་ཏིསྠི་ར་བཛྲ།
ཤུ་ཏིསྠི་ར་བཛྲ། པྲ་ཏིསྠི་ར་བཛྲ། མ་ཧཱ་བཛྲ། ཨ་པྲ་ཏི་ཧ་ཏ་བཛྲ།
ཨ་མོ་གྷ་བཛྲ། ཨེ་ཧེ་ཧི་བཛྲ། ཤཱི་ཧཱུྃ་བཛྲ་དྷ་ར་ཡ་སྭཱཧཱ། དྷ་ར་དྷ་
ར། དྷི་རི་ངྷི་རི། དྷུ་རུ་དྷུ་རུ། སརྦ་བཛྲ་ཀུ་ལ་མཱ་བརྟ་ཡ་སྭཱ་ཧཱ། གནོད་

བྱེད་འབྱུང་པོ་མཱ་ར་ཡ་ཕཊ། ན་མཿས་མནྟ་བཛྲ་ནཱཾ། སརྦ་བཛྲ་ཀུ་
ལ་མཱ་བརྟ་ཡ། མ་ཧཱ་བ་ལེ། ཀ་ཏ་ལེ། ཏ་ཏ་ལེ། ཨ་ཙ་ལེ། མཎྜལ་མཱ་
ཡེ། ཨ་ཏི་བཛྲ་མ་ཧཱ་བ་ལེ། བེ་ག་ར་ཎ། ཨ་ཛི་ཏེ། ཛྭ་ལ་ཛྭ་ལ། ཏི་
ཊི་ཏི་ཊི། ཏིང་ག་ལེ། ད་ཧ་ད་ཧ། ཏེ་ཛོ་བ་ཏི། ཏི་ལི་ཏི་ལི། བནྡྷ་བནྡྷ།
མ་ཧཱ་བ་ལེ། བཛྲ་ཨཾ་ཀུ་ཤ་ཛྭ་ལཱ་ཡ་སྭཱཧཱ། ན་མོ་རཏྣ་ཏྲ་ཡཱ་ཡ། ན་
མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཧ་ར་
ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷུ་ན་བཛྲ། ད་ཧ་ད་ཧ་བཛྲ། པ་
ཙ་པ་ཙ་བཛྲ། དྷ་ར་དྷ་ར་བཛྲ། དྷཱ་ར་ཡ་དྷཱ་ར་ཡ་བཛྲ། དཱ་རུ་ཎ་དཱ་
རུ་ཎ་བཛྲ། ཙྪི་ནྡྷ་ཙྪིནྡྷ་བཛྲ། བྷིནྡྷ་བྷིནྡྷ་བཛྲ་ཧཱུྃ་ཕཊ། ན་མཤྩ་བཛྲ་
་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་
ཧཱུྃ་ཕཊ། བདག་དང་སེམས་ཅན་ཐམས་ཅད་ཀྱི། །སྡིག་པ་ཐམས་
ཅད་བྱང་བྱས་ནས། །སྡུག་བསྔལ་ཐམས་ཅད་མེད་པར་བྱེད། །
རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་བརྒྱན། །
སེམས་ཅན་དབང་པོ་ཉམས་པ་དང༌། །ཚེ་ཟད་པ་དང་ཚེ་ཉམས་
དང་། །ཕུན་སུམ་ཚོགས་མིན་གང་ཆག་དང༌། །ལྷ་རྣམས་རྒྱབ་ཀྱིས་
ཕྱོགས་པ་དང༌། །མཛའ་སྡུག་སྐྱེ་བོ་སྡང་བ་དང་། །བྲན་བཟའ་ལ་
སོགས་གཙེས་པ་དང་། །ཕན་ཚུན་མཐུན་པ་མ་ཡིན་དང་། །ནོར་

འགྲིབ་པས་ནི་གནོད་པ་དང་། །མྱ་ངན་ངལ་དང་གནོད་པ་དང་། །
འཇིགས་པ་དང་ནི་ཕོངས་པ་དང༌། །གཟའ་དང་རྒྱུ་སྐར་བྱད་སྟེམས་
དང་། །མི་ཟད་གདོན་གྱིས་ཉེན་པ་དང་། །མྱ་ངན་ངལ་ལས་བྱུང་བ་
ཡི། །རྨི་ལམ་སྡིག་པ་མཐོང་ན་ཡང་། །དེ་ནི་རབ་བཀྲུས་གཙང་མ་
ཡིས། །མདོ་སྡེ་དམ་པ་ཉན་པར་གྱིས། །གང་དག་ཡིད་དགེ་སེམས་
དངས་ཤིང་། གཙང་མའི་གོས་ཀྱི་རབ་བརྒྱན་ཏེ། །ཟབ་མོ་སངས་
རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །མདོ་སྡེ་འདི་ཡི་
གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱིས། །མི་ཟད་
པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་ལྟ། ཚེ་དང་
བསོད་ནམས་འཕེལ་བར་འགྱུར། སྡིག་པ་ཀུན་ལས་རྣམ་པར་ཐར། །
ནོར་བུ་ཡུང་ཀར་དུར་བ་དང་། །རིན་ཆེན་རྨ་མེད་ཙན་དན་བཅས། །
ཤེལ་དང་རྡོ་རྗེ་མེ་ཏོག་དང་། །ཆུ་ཡི་གསེར་རམ་ཡང་ནས་ནི། །
དངུལ་གྱི་བུམ་པ་དག་ཀྱང་རུང་། །གཙང་མའི་གོས་ཀྱིས་དཀྲི་ཞིང་
གང་། ། ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་རྒྱ་
རྩ་བརྒྱད། །རྡོ་རྗེ་རྣམས་འཇོམས་བཟླས་ནས་ནི། །རྒྱལ་པོ་རྟག་ཏུ་
ཁྲུས་གྱིས་ཤིག །དེ་ཡིས་རྟག་ཏུ་དགེ་བར་གྱུར།།རྡོ་རྗེ་རྣམ་པར་འཇོམས་
པ་ཞེས་བྱ་བའི་གཟུངས་རྫོགས་སོ། །

རྣམ་འཇོམས་བྱབས་ཁྲུས།
༈ རྡོ་རྗེ་རྣམ་པར་འཇོམས་པའི་སྒོ་ནས་གཞན་ལ་ཁྲུས་བྱབས་སྲུང་ཚུལ་བཞུགས་
སོ། དེ་ལ་ཐོག་མར་བདག་བསྐྱེད་བུམ་སྒྲུབ་སོགས་དཀྱུས་བཞིན་བྱ་བའམ། གཟུངས་
སྔགས་ཕཔར་ཡོར་དང་བཅས་པ་སྔོན་དུ་འགྲོ་བས་ཀྱང་རུང་བར་གསུངས་གང་ལྟར་བསྒྲུབ་
བྱ་མདུན་ཏུ་འཁོད་པ་ལ། འོ་ཁྱེད་རང་རྣམས་ཀྱི་འགལ་རྐྱེན་ནད་གདོན་
གྲིབ་དང་མི་གཙང་བ་ཐམས་ཅང་ཞི་ཞིང་བསྲུང་བར་བྱ་བ་དང་། མཐུན་
རྐྱེན་ཤིས་པའི་ཚོགས་ཐམས་ཅད་གོང་ནས་གོང་དུ་འཕེལ་ཞིང་རྒྱས་
པར་བྱ་བའི་ཕྱིར། ཁྲོ་བོའི་རྒྱལ་པོ་རྡོ་རྗེ་རྣམ་པར་འཇོམས་པའི་ཁྲུས་
ཀྱི་སྒོ་ནས་རྗེས་སུ་འཛིན་པ་ལ་གདོན་བགེགས་ལ་གཏོར་མ་སྦྱིན་
པའི་སྒོ་ནས་སྦྱང་བ་སོགས་བྱ་བ་དང༌། བགེག་ཞི་བའི་སླད་དུ་བཀྲུ་
བྱབས་སྲུང་གསུམ་བྱ་བ་བདེན་པའི་སྟོབས་བརྗོད་པ་དང་། ཤིས་
པར་བྱ་བ་རྣམས་སུ་ཡོད་པ་ལས་ཐོག་མར་གདོན་བགེགས་ལ་གཏོར་
མ་སྦྱིན་པའི་སྒོ་ནས་སྦྱང་བ་བྱས་པའི་མོས་པ་མཛོད། །ཅེས་བསྐུལ་
བ་སྒྲུབ་བྱར་གཏོར་མས་གཡས་སུ་བསྐོར་ཞིང༌། ཨོཾ་སརྦ་བིགྷ་ན་ན་མ་སརྦ་
སོགས་ལན་གསུམ་དང༌། ཏིང་ལོ་ས་གཡོན་དུ་སྐོར་ཞིང༌། ཨོཾ་སུམྦྷ་ནི། སོགས་

ལན་གསུམ། དེང་འདིར་སྦྱིན་པའི་བདག་པོ་རྣམས་ཁྲུས་ཀྱི་སྒོ་ནས
མངའ་གསོལ་བར་བྱེད་པ་ལ་བར་དུ་གཅོད་པར་བྱེད་པའི་གདོན་
བགེགས་ལོག་པར་འདྲེན་པའི་ཚོགས་ཐམས་ཅད། གཏོར་མ་ལམ་
རྔན། ཏིང་ལོ་ལམ་སྒྲོན། ཆུང་བུ་ལམ་རྒྱགས་ཀྱི་ཚུལ་དུ་ཁྱེར་ལ
ས་ཡི་ཕྱོགས་འདིར་མ་གནས་པར་གཞན་དུ་སོང་ཤིག །གང་དག་
མི་འགྲོ་བ་དེ་དག་ལ་རང་གི་སྙིང་ག་ནས་འོད་ཟེར་འཕྲོས་པས་ཁྲོ་
བོ་མེ་ལྟར་འབར་བ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་
བསྐོར་བ་ཨོྃ་བཛྲ་ས་མཱ་ཛཿ ཧཱུཾ་ཡེ་ཤེས་བསྐལ་པའི་མེ་ལྟར་འབར་
བའི་འོད། །མ་རིག་འདོད་པའི་མུན་ཁམས་ཐམས་ཅད་བསྲེགས། །
ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་
ཆེན་པོ་དཔལ།་ལྡན་སྟག་ལྤགས་ཅན། །ལོག་འདྲེན་སྲིན་པོའི་མཐའ་
གནོན་དགྲ་འདུལ་བ། །རིགས་པའི་རྒྱལ་ཕོ་ཁྲོ་བོ་གཞུགས་སུ་འཚལ།།
ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་
མཆོད་ཀྱི་གཤེགས་སུ་གསོལ། །ཨོཾ་བཛྲ་མཧཱ་ཀྲོ་དྷ་རཱ་ཛ་ས་པ་རི་
ཝཱ་ར་ཨེ་ཧི་ཧི་བཛྲ་ས་མ་ཛཿཔདྨ་ཀ་མ་ལ་ཡ་སྟཱཾ། ཨོཾ་ཨཎྷཾ་སོགས་
ནས་ཤཔྟ་ཨཱཿཧཱུཾ། ཧཱུཾ་ཆོས་ཉིད་སྟོང་པ་གཉིས་མེད་ངང་ཉིད་ལས། །
འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང༌། །ཇབས་ལ་མཁས་

པའི་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་
ཕྱག་འཚལ་བསྟོད། །ཡེ་ཤེས་ཞི་བའི་ངང་ལས་མ་ཡོས་ཀྱང་། །སྐུ་
ཡི་ཆ་ལུགས་ཟ་བྱེ་རྔམ་སྟབས་ཅན། །གསུང་གི་ང་རོངས་འབྲུག་
སྟོང་སྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་བསྟོད། །
ལྷག་པའི་ཡེ་ཤེས་རོལ་པ་སྟོན་མཛད་ཅིང་། །བསྡིགས་པའི་མཚོན་
ཆ་སྣ་ཚོགས་ཕྱག་ན་བསྣམས། །ཉོང་མོངས་གདུག་ཅན་རྩད་ནས་
འཇོམས་བརྫད་པའི། །སྤྲུལ་གདུག་རྒྱན་གྱིས་བརྒྱན་ལ་ཕྱག་འཚལ་
བསྟོད། །བསྐལ་པ་མེ་ལྟར་འབར་བའི་ཀློང་དཀྱིལ་ནས། །དཔལ་
བོའི་སྟང་སྟབས་རྐྱང་བརྐུལ་ཚུལ་དུ་བཞུགས། །ཉི་ཟླ་འབར་བའི་
སྤན་གྱི་སྡང་མིག་གི། །བགེགས་དཔུང་བསྲེགས་པར་མཛད་ལ་
ཕྱག་འཚལ་ལོ། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར།།
གློག་སྟོང་འགྱུ་འདྲའི་ཁྲོ་ཉེར་མཆེ་བ་གཙིགས། །རྔམ་པའི་ང་རོ་འབྲུག་
སྟོང་སྒྲ་བཞིན་སྒྲོག །ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་
བསྟོད། །འཇིགས་པའི་ཧཱུཾ་སྒྲ་སོགས། རྡོར་དྲིལ་དང་བཅས་ཧཱུཾ་མཛད་ཀྱི་ཕྱག་
རྒྱ་བྱས་ལ། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་
ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི༴
ཆོས་ཀྱི༴ དགེ་འདན་གྱི༴ གསང་སྔགས་དང་རིགས་སྔགས་ཀྱི་

རྒྱལ་པོ་ཁྲོ་བོ་ཁྲོ་མོ་རྣམས་ཀྱི༴ ཁྱད་པར་དུ་ཡང་ཁྲོ་བོའི་རྒྱལ་པོ་
རྡོ་རྗེ་རྣམ་པར་འཇོམས་པའི་ལྷ་ཚོགས་རྣམས་ཀྱི་བཀའ་བདེན་པ་
དང་། བདེན་པ་ཆེན་པོའི་བྱིན་གྱི་རླབས་ཀྱིས། དེང་འདིར་སྦྱིན་
པའི་བདག་པོ་རྣམས་ལ་བཀྲུ་བྱབས་སྲུང་གསུམ་བགྱི་བ་ལ་བར་དུ་
གཅོད་པར་བྱེད་པའི་གདོན་བགེགས་ལོག་པར་འདྲེན་པའི་ཚོགས་
ཐམས་ཅད་ལ་རྒྱུད་སྡེ་དང་མཐུན་པའི་སྦྱང་བ་རྣམ་པར་དག་པ་བྱས་
ཟིན་པས། དེས་ཚིམ་པར་གྱིས་ལ་སའི་ཕྱོགས་འདིར་མ་གནས་པར་
གཞན་དྭ་སོང་ཤིག །གང་དག་མི་འགྲོ་བ་དེ་དག་ལ་དུས་གསུམ་
སངས་རྒྱས་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་
བྱུང་བའི་ཁྲོ་བོའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་རྣམས་
ཀྱི་མགོ་བོ་ཚལ་པ་བརྒྱར་འགས་པར་བགྱིའོ། །ན་མཤྩཎྜ་མཛྲ་ཀྲོ་
དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། །བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་
ཕཊ། སོགས་ཉེ་སྙིང་དང༌། ཨོཾ་སུམྦྷ་ནི་སོགས་བཟླ་ཞིང་གུ་གུལ་གྱིས་བདུག །
ཉུང་དཀར་གྱིས་གྲབ། སླར་འཇིགས་པའི་ཧཱུྃ་སྒྲ་སོགས་ནས་ཉེ་སྙིང་དང་སུམྦྷ་
ནིའི་བར་སྔར་བཞིན་ལན་གཉིས་བསྐྱར། དེ་ནས། ཁྱེད་རང་རྣམས་དམིགས་པ་
འདི་བཞིན་དུ་གནང་བར་ཞུ། སློབ་དཔོན་ཐ་མལ་པ་འདི་ལྟ་བུ་མ་
ཡིན་པར་ཁྲོ་བོའི་རྒྱལ་པོ་རྡོ་རྗེ་རྣམ་པར་འཇོམས་པ་དངོས་སུ་གསལ་

བའི་ཕྱག་གཉིས་ན་བུམ་པ་ཡེ་ཤེས་ཀྱི་བདུད་རྩིའི་ཆུ་རྒྱུན་གྱིས་
གང་བ་ཐོགས་ཏེ་ཁྱེད་རང་རྣམས་ཀྱི་སྤྱི་བོ་ལ་སོགས་པའི་ལུས་ཀྱི
གནས་རྣམས་ནས་བླུགས་པས། །ཚེ་ཐོག་མ་མེད་པ་ནས་བསགས་
པའི་སྡིག་སྒྲིབ་ཐམས་ཅད་དང་ཁྱད་པར་ཚེ་འདིའི་ནད་གདོན་སྡུག་
བསྔལ་ལ་སོགས་པ་ཐམས་ཅད་བཀྲུས་པས་ཤྭ་འོད་ཆེན་པོའི་སྣ་ལ་
སྦུར་མ་མི་ཆགས་པ་བཞིན་དུ་ནུག་ཉིལ་ཉིལ་སོང་བར་མོས་ཞེས་བསྐུལ་
ཏེ་བསྒྲུབ་བྱ་རྣམས་ལ་ཁྲུས་ཆུ་ཅུང་ཟད་རེ་བླུད་པས་ཁ་གཤལ་ཞིང་འཐུང་དུའང་བཅུག་
ལ། ཇི་ལྟར་བལྟམས་པ་ཙམ་གྱིས་སོགས་ནས་དེ་བཞིན་བདག་གིས་
ཁྲུས་བགྱིའོ། ན་མཤྩཎྜ་སོགས་དང་། འདི་ནི་སྒྲིན་པའི་རང་བཞིན་ཆུ །
སེར་སྣའི་དྲི་མ་སྦྱོང་མཛད་པ། གཏོང་བ་དྲི་ཡིས་ལེགས་བགོས་
ཆུ། །ཁྲུས་ལེགས་མཛད་ཀྱིས་ཁྲུས་ཁྱུས་བྱའོ། །ན་མ་ཤྩཎྜ་སོགས།
དེ་བཞིན་དུ། འདི་ནི་ཚུལ་ཁྲིམས༴ འདི་ནི་བཟོད་པའི༴ འདི་ནི་བརྩོན་
འགྲུས༴ འདི་ནི་བསམ་གཏན༴ འདི་ནི་ཤེས་རབ༴ ཆུ་བོ་དྲུག་
གིས་ཁྲུས་བྱས་པས། བག་ཆགས་རྣམ་དྲུག་སྦྱང་ནས་ནི། །གང་
ལ་ཉེས་པ་མི་མངའ་ཞིང་། ཁྲུས་ལེགས་མཛད་ལ་ཕྱག་འཚལ་འདུད།།
དྲི་ཆུ་དྲུག་གིས་ཁྲུས་བྱས་པས། །དྲི་མ་རྣམ་དྲུག་སྦྱོང་མཛད་པ། །
རྒྱ་ཆེའི་ཡོན་ཏན་དྲུག་ལྡན་པའི། །ཁྲུས་ལེགས་མཛད་ལ་ཉེས་མི་

མངའ། །དྲི་མ་རྣམ་དྲུག་དག་པ་ཡིས། །ཡོན་ཏན་ཐམས་ཅད་དང་
ལྡན་པའི། །སངས་རྒྱས་ཐམས་ཅད་མཆོད་དོན་དུ། །དད་པས་
བདག་གིས་ཁྲུས་བགྱིའོ། །ན་མཤྩཎྜ་སོགས་ཉེ་སྙིང་དང་ཡིག་བརྒྱ་བཟླ
ཞིང་བཀྲུ། དེ་བཞིན་དུ། འདོད་ཆགས་ཞེ་སྡང་གཏི་མུག་གསུམ། །འདི་
དག་འཇིག་རྟེན་དུག་གསུམ་སྟེ། །སངས་རྒྱས་བཅོམ་ལྡན་དུག་མི་
མངའ། །སངས་རྒྱས་བདེན་པས་དུག་བཅོམ་མོ། །ན་མཤྩཎྜ་
སོགས་དང་སྔ་ཕྱིའི་ཚིགས་རྣམས་གོང་ལྟར་འགྲོ་ཞིང༌། བཅོམ་ལྡན་དམ་ཆོས༴
འཕགས་པའི་དགེ་འདུན༴ གཞན་ཡང་། ས་འདི་དུག་གི་པ་ཡིན་ཏེ།
ས་འདི་དུག་མ་ཡང་ཡིན། །བདེན་པའི་བདེན་ཚིག་འདི་དག་གིས། །
དུག་གསུམ་ས་ཡི་ནང་དུ་སོང༌། ན་མཤྩཎྜ་སོགས་དེ་བཞིན་དུ་ཚིག་ཕྱི་
མ་རྣམས་རིགས་འགྲེ་ཞིང༌། ཆུ་འདི་དུག་གི༴ མེ་འདི་དུག་གི༴ རླུང་འདི་
དུག་གི༴ སླར་ཡང་སློབ་དཔོན་རྡོ་རྗེ་རྣམ་པར་འཇོམས་པར་གསལ་
བའི་ཕྱག་གི་བུམ་པའི་ཆུས་ཁྱེད་རང་རྣམས་ཀྱི་ཚེ་ཐོག་མ་མེད་པ་
ནས་བསགས་པའི་སྡིག་སྒྲིབ་དང་། ཁྱད་པར་དུས་མ་ཡིན་པར་འཆི་
བ་སོགས་ཀྱི་འཇིགས་པ་ཐམས་ཅད་སྦྱངས་ཤིང་དག་གྱུར་པའི་མོས་
པ་བྱ་བར་བསྐུལ་ཏེ། བུམ་ཆུ་གཏོར་ཞིང་བླུག་ལ། སྦྱིན་པའི་བདག་པོས་ཚེ་
རབས་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་

ཤིནྟིཾ་ཀུ་རུ་ཡེ་སྭཱཧཱ། ནད་ཐམས་ཅད༴ གདོན་ཐམས་ཅད༴ རིམ་
ཐམས་ཅད༴ ཉེར་བར་འཚེ་བ་ཐམས་ཆད༴ དུས་མ་ཡིན་པར་འཆི
བ་ཐམས་ཅད༴ འཁོན་དང་གྲིབ་དང་འབགས་པ་དང་མི་གཙང་བ་
ཐམས་ཅད༴བྱད་དང་གྱུར་དང་སྐལ་བ་ངན་པ་ཐམས་ཅད༴ བཀྲ་
མི་ཤིས་པ་ཐམས་ཅད༴ མཚན་མོ་ནག་མོ་དང་བདུད་ཀྱི་ཞགས་
པ་ཐམས་ཅད༴ བགེགས་དང་ལོག་འདྲེན་ཐམས་ཅད༴ རྒྱལ་པོ་
དང་ཐེའུ་རང་གི་གནོད་པ་ཐམས་ཅད༴ ཀླུ་དང་ས་བདག་གི་གནོད་
པ་ཐམས་ཅད༴ བཙན་དང་དམུའི་གནོད་པ་ཐམས་ཅད༴ མདོར་ན་
ལུས་ངག་ཡིད་གསུམ་ལ་བར་དུ་གཅོད་པར་བྱེད་པ་ཐམས་ཅད་ཤིནྟིཾ་
ཀུ་རུ་ཡེ་སྭཱཧཱ། ཡང་ཁྲུས་ཆུ་ཁ་ནང་དུ་ཅུང་ཟད་རེ་འཛིན་དུ་བཅུག་ཅིང་བུམ་པའི་
ཁ་རྒྱན་གྱིས་གྲབ་ལ། སླར་ཡང་ཁྱེད་རང་རྣམས་དམིགས་པ་འདི་བཞིན་
གནང་བར་ཞུ། སློབ་དཔོན་རྡོ་རྗེ་རྣམ་པར་འཇོམས་པར་གསལ་
བའི་ཕྱག་གཡས་སུ་འཛིན་པའི་རྨ་བྱའི་སྒྲོ་གདོང་གི་དབུས་སུ་ཉི་མ་
ལ་གནས་པའི་ཧཱུཾ་ཡིག་གི་མཐར་སྔགས་ཀྱི་བསྐོར་བ་ལས་འོད་ཟེར་
འཕྲོས་པས་ནད་གདོན་ཉེར་འཚེ་ཐམས་ཅད་རྡོ་ཁབ་ལེན་གྱིས་ལྕགས་
ཕྱེ་ལེན་པའམ། ཤེལ་སྤུར་ལེན་གྱིས་སྤུར་ལེན་པ་ལྟར་བཙན་གྱིས་
བླངས་ནས་ཕྱིའི་རྒྱ་མཚོ་ཆེན་པོ་ལ་དོར་བའི་མོས་པ་མཛོད། །ན་

མ་ཤྩཎྜ་སོགས་ཀྱི་མཐར། སྦྱིན་པའི་བདག་པོས་ཚེ་ཐོག་མ་མེད་པ་
ནས་བསགས་པའི་སྡིག་སྒྲིབ་ཐམས་ཅད་ཨ་པ་ན་ཡེ་སྭཱ་ཧཱ། ནད་
ཐམས་ཅད༴ གདོན་ཐམས་ཅད༴ རིམས་ཐམས་ཅད་༴ ཉེ་བར་འཚེ་
བ་ཐམས་ཅད༴ དུས་མ་ཡིན་པར་འཆི་བ་ཐམས་ཅད༴ འཁོན་དང་
གྲིབ་དང་འབགས་པ་དང་མི་གཙང་བ་ཐམས་ཅད༴ བྱད་དང་བྱུར་
དང་སྐལ་བ་ངན་པ་ཐམས་ཅད༴ བཀྲ་མི་ཤིས་ཐམས་ཅད༴ མཚན་
མོ་ནག་མོ་དང་བདུད་ཀྱི་ཞགས་པ་ཐམས་ཅད༴ བགེགས་དང་ལོ་ག་
འདྲེན་ཐམས་ཅད༴ རྒྱལ་པོ་དང་ཐེའུ་རང་གི་གནོད་པ་ཐམས་ཅད༴
ཀླུ་དང་ས་བདག་གི་གནོད་པ་ཐམས་ཅད༴ བཙན་དང་དམུའི་གནོད་པ་
ཐམས་ཅད༴ མདོར་ན་ལུས་ངག་ཡིད་གསུམ་ལ་བར་དུ་གཅོད་པ་
ཐམས་ཅད་ཨ་པ་ན་ཡེ་སྭཱ་ཧཱ། སླར་ཡང་བསྲུང་བར་བྱ་བའི་སླད་
དུ། ཁྱེད་རང་རྣམས་ཀྱི་སྤྱི་བོ་ལ་སོགས་པའི་གནས་རྣམས་སུ་སློབ་
དཔོན་གྱིས་རྡོ་རྗེས་རེག་པས་རྡོ་རྗེ་དེ་ལས་དེ་འདྲ་བའི་རིགས་ཅན་
བསམ་གྱི་མི་ཁྱབ་པ་བྱུང་སྟེ་ལུས་ལ་རྡོ་རྗེའི་གོ་ཁྲབ་གྱོན་ནས་ཕྱིན་
ཆད་ནད་གདོན་ཉེར་འཚེ་གང་གིས་ཀྱང་མི་ཚུགས་པར་བསྲུང་བར་
བྱས་པ་ཡིན་སྙམ་པའི་ཐུགས་མོས་མཛོད།སྤྱི་བོ་ལ་སོགས་པའི་གནས་
རྣམས་སུ་རྡོ་རྗེས་རེག་ཅིང༌། ན་མཤྩཎྜ་སྦྱིན་པའི་བདག་པོའི་སྐུ་ཚེ་

ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་རཀྵ་རཀྵ་
ཡེ་སྭཱ་ཧཱ། ནད་ཐམས་ཅད༴ གདོན་ཐམས་ཅད༴ རིམས་ཐམས་
ཅད༴ ཉེ་བར་ཚེ་བ་ཐམས་ཅད༴ དུས་མ་ཡིན་པར་འཆི་བ་ཐམས་
ཅད༴ འཁོན་དང་གྲིབ་དང་འབགས་པ་དང་མི་གཙང་བ་ཐམས་ཅད༴
བྱས་དང་བྱུར་དང་བསྐལ་པ་ངན་པ་ཐམས་ཅད༴ བཀྲ་མི་ཤིས་པ་
ཐམས་ཅད༴ མཚན་མོ་ནག་མོ་དང་བདུད་ཀྱི་ཞགས་པ་ཐམས་ཅད༴
བགེག་དང་ལོག་འདྲེན་ཐམས་ཅད༴ རྒྱལ་པོ་དང་ཐེའུ་རང་གི་གནོད་
པ་ཐམས་ཅད༴ ཀླུ་དང་ས་བདག་གི་གནོད་པ་ཐམས་ཅད༴ བཙན་
དང་དམུའི་གནོང་པ་ཐམས་ཅད༴ མདོར་ན་ལུས་ངག་ཡིད་གསུམ་
ལ་བར་དུ་གཅོད་པ་ཐམས་ཅད་རཀྵ་རཀྵ་ཡེ་སྭཱ་ཧཱ། བུམ་པའི་ཁ་རྒྱན་
གྱིས་བུམ་ཆུ་གཏོར་ཞིང༌། གང་ལ་སེར་སྣ་རྣམ་ཆགས་པ། རྣམ་བཅོམ་
དྲི་མ་མེད་མཛད་ཅིང༌། །ཐུགས་ཞི་གནོད་པ་མི་མངའ་དེས། ཁྱེད་
ལ་བདེ་ལེགས་མཛད་པར་གྱུར། །འདྲེན་ལ་གང་ཞིག་འགྲོ་བ་རྣམས། །
ཐར་པའི་ལམ་དུ་འཇུག་མཛད་ཅིང༌། །ཆོས་རྣམས་ཐམས་ཅད་སྟོན་
པ་དེས། །ཁྱེད་ལ༴ སྟོན་པ་འགྲོ་བ་རྣམས་ཀྱི་རྟེན། སེམས་ཅན་
ཀུན་གྱི་དོན་གྱི་ཕྱིར༴ གང་ལ་བདེ་བ་མངའ་མཛད་དེས། །ཁྱེད་ལ༴
སྐྱོབ་པ་གང་ཞིག་བྱམས་པ་ཡི། །ཐུགས་ཀྱི་འགྲོ་བ་འདི་དག་ཀུན། །

བུ་གཅིག་བཞིན་དུ་རྟག་བསྐྱངས་དེས། །ཁྱེང་ལ༴གང་ཞིག་འཁོ་
བའི་འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང་། །གླིང་དང་
དཔུང་གཉེན་གྱུར་བ་ངེས། ཁྱེད་ལ༴ གང་ཞིག་ཆོས་ཀུན་མངོན་
སུམ་གྱུར༴ གཙང་ཞིང་བཀྲུ་བ་མི་མངའ་བ༴ །གསུམ་གཙང་གཙང་
མར་མཛད་པ་དེས། ཁྱེད་ལ༴ དཔའ་བོ་ཆེན་པོ་གང་སྐྱེས་པ༴ །
ཕུན་སུམ་ཚོགས་དོན་གང་འབྱོར་ཅིང༌། །དོན་གྲུབ་ཚོགས་ཀྱང་
གྲུབ་པ་དེས། །ཁྱེད་ལ༴ གང་ཞིག་སྐྱེས་པའི་ས་རྣམས་ནི། །ནགས་
ཚལ་བཅས་པ་རབ་གཡོ་ཞིང་། །སེམས་ཅན་ཐམས་ཅད་རབ་དགའ་
དེས། །ཁྱེད་ལ༴ བྱང་ཆུབ་སྙིང་པོར་གཤེགས་པ་ན། །ས་དག་རྣམ་
དྲུག་གཡོས་གྱུར་ཅིང་། །བདུད་ཡིད་མི་བདེར་གྱུར་པ་དེས། །ཁྱེད་
ལ༴ ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་
རྣམས་གསུངས་ཤིང༌། །ཐུབ་པའི་སྙན་པ་གང་བྱུང་དེས། །ཁྱེད་
ལ༴ ཡིད་འཕྲོག་གང་ཞིག་མུ་སྟེགས་བྱེད། །ཐམས་ཅད་ཆོས་
ཀྱིས་ཕམ་མཛད་ཅིང་། །ཚོགས་ཀུན་དབང་དུ་འདུས་པ་དེས། །
ཁྱེད་ལ༴སངས་རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་
ཚངས་པའི་ལྷ་རྣམས་དང༌། །འབྱུང་པོ་ཀུན་གྱི་བདེ་ལེགས་ནི། །
ཁྱེད་ལ་རྟག་ཏུ་སྦྱིན་གྱུར་ཅིག །སངས་རྒྱས་བསོད་ནམས་མཐུ་

དག་དང༌། །ལྷ་རྣམས་ཀུན་གྱི་བསམ་པ་ཡིས། །ཁྱེད་ཀྱི་འདོད་
དོན་གང་ཡིན་པ། །དོན་དེ་དེ་རིང་གྲུབ་གྱུར་ཅིག །རྐང་གཉིས་
ཁྱེད་ཅག་བདེ་ལེགས་ཤོག །རྐང་བཞི་ཁྱེད་ཅག་བདེ་ལེགས་ཤོག །
ཁྱེད་ཅག་ལམ་དུ་བདེ་ལེགས་ཤོག །ཕྱིར་འོང་དག་ཀྱང་བདེ་ལེགས་
ཤོག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ཡང་
བདེ་ལེགས་ཤིང་། །ཁྱེད་ཅག་ཀུན་དུ་བདེ་ལེགས་གྱུར། །ཁྱེད་
ཅག་སྡིག་པར་མ་གྱུར་ཅིག །རྡོར་དྲིལ་བཞག །བདེན་སྟོབས་བརྗོད་པ་ནི།
སླར་ཡང་ཐུགས་འདུན་དམིགས་པ་འདི་བཞིན་དུ་གནང་བར་ཞུ། །
མདུན་གྱི་ནམ་མཁར་ཁྲོ་བོའི་རྒྱལ་པོ་རྡོ་རྗེ་རྣམ་པར་འཇོམས་པ་ལ་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ། ཉན་ཐོས་
དང་རང་སངས་རྒྱས་ཀྱི་ཚོགས་ཀྱིས་བསྐོར་བ་སྤྲིན་ཕུང་འཐིབས་
པ་ལྟར་བྱོན་ནས་ཁྱེད་རང་རྣམས་ལ་བདེན་སྟོབས་བརྗོད་པའི་མོས་
པ་མཛོད།གནས་གསུམ་དུ་རྡོ་རྗེ་བཞག་ཅིང་། རྒྱལ་བ་སྲས་བཅས་བདེན་
པའི་བྱིན་རླབས་དང༌། །རྡོ་རྗེ་རྣམ་པར་འཇོམ་པའི་ནུས་མཐུ་ཡི། །
འགྲོ་བ་འདི་ལ་བདག་གིས་བསྲུངས་ཟིན་གྱི། །འདི་ལ་སུས་ཀྱང་
གནོད་པ་མ་བྱེད་ཅིག །ཀཱ་ཡ་རཀྵ་རཀྵ ཝཀྐ་རཀྵ་རཀྵ ཙིཏྟ་
རཀྵ་རཀྵ དེ་ནས་མདུན་གྱི་ཚོགས་ཞིང་རྣམས་ཀྱིས་བཀྲ་ཤིས་

པའི་ཚིགས་སུ་བཅད་པའི་སྒོ་ནས་མངའ་གསོལ་བའི་མོས་པ་མཛོད།
།ཅེས་བསྐུལ་ལ། ནས་ལ་སོགས་པའི་མེ་ཏོག་གཏོར་ཞིང༌། རྒྱལ་མཚན་རྩེ་མོ།
ཕུན་སུམ་ཚོགས་པ། ཚུངས་མེད་བླ་མ། པདྨའི་ལྟེ་བར་བདུད་
བཞིའི༴ འཁོར་ལོ་བདེ་མཆོག༴ སྔོན་ཚེ་རྡོ་རྗེ༴ འཇིགས་རུང་
དུས་མཐའི་སོགས་བཀྲ་ཤིས་པའི་ཚིགས་སུ་བཅད་པ་ཅི་རིགས་པས་མཐའ་བརྒྱན་
པར་བྱའོ། ཞེས་པ་འདི་ནི་གདན་ས་ཆེན་པོ་དཔལ་ལྡན་ས་སྐྱའི་བླ་མ་བརྒྱུད་པ་རིམ་
པར་བྱོན་པ་རྣམས་ཀྱི་ཕྱག་ལེན་བཞིན་ཡེ་གེར་བཀོད་པ་ལས་མཛད་བྱང་སོགས་གསལ་ཁ་
མི་སྣང་ངོ༌།། སརྦམངྒ་ལཾ།
བཀའ་བསྒོ།
༈ བཀའ་བསྒོའི་ལག་ལེན་ཁྱེར་བདེའི་དཔལ་སྟེར་ལ། བླ་མ་གོང་མའི་མགུལ་པུར་
ཕྱག་ཕྲེང་རྡོ་རྗེ་སོགས་མགོ་ཐོག་ཏུ་བཞག་ལ། ཨཥྞ་དང་དེ་ཝ་པིཙུ། ཀི་ལ་ཡ། འབྱུང་འདུལ།
རྟ་མགྲིན་དང༌། གུར་དྲག་གི་སྔགས་སོགས་ཀྱི་རྗེས་སུ། ཨོཾ་ཤྲཱི་མ་ཧཱ་ཀ་ལ་མཧཱ་ཀ་
ལི་དེ་ཝི། དྷརྨ་པཱ་ལ་ཙ་ཏུརྨུ་ག་བཛྲ་ཀ་ལ་ཡཀྵ་ནི། ཡཀྵ་པུ་ཊ་རུ་ཊ་
བྷ་ཊ། རུ་ལུ་རཀྵ་སི། ས་པ་རི་ཝ་ར་ས་མ་ཡ་སྨ་ར་སི། ས་མ་ཡ་མ་
ཏི་ཀྲ་མ་ཐ་ས་མཱ་ཡ་རཀྵ་ན་ཏུ། ཡང་དག་པར་རྫོགས་པའི་སངས་རྒྱས་

རྡོ་རྗེ་འཆང༌། བདག་མེད་མ། བེེརླ་པ། ནག་པོ་པ། ཌཱ་མ་རུ་པ། ཨ་
ཝ་དྷཱུ་ཏི། ག་ཡ་དྷ་ར། འབྲོག་མི་ཤཱཀྱ་ཡེ་ཤེས། བླ་མ་བསེ་མཁར་
ཆུང་བ། བླ་མ་ཞང་དགོན་པ་བ། བླ་མ་ས་སྐྱ་པ་ཆེན་པོ་ཀུན་དགའ་
སྙིང་པོ། སློབ་དཔོན་རིན་པོ་ཆེ་བསོད་ནམས་རྩེ་མོ། རྗེ་བཙུན་རིན་
པོ་ཆེ་གྲགས་པ་རྒྱལ་མཚན། ཆོས་རྗེ་ས་སྐྱ་པཎྜི་ཏ། འགྲོ་བའི་མགོན་
པོ་ཆོས་རྒྱལ་འཕགས་པ། ཞང་དཀོན་མཆོག་དཔལ། ན་བཟའ་བྲག་
ཕུག་པ། བླ་མ་དམ་པ་བསོད་ནམས་རྒྱལ་མཚན། བླ་མ་དཔལ་ལྡན་
ཚུལ་ཁྲིམས། གྲུབ་ཆེན་བུདྡྷ་ཤྲཱི། རྡོ་རྗེ་འཆང་ཀུན་དགའ་བཟང་པོ། །
སེམས་དཔའ་ཆེན་པོ་དཀོན་མཆོག་རྒྱལ་མཚན། བདག་ཆེན་རྡོ་
རྗེ་འཆང་བློ་གྲོས་རྒྱལ་མཚན། རྗེ་བཙུན་རྡོ་རིང་པ་ཆེན་པོ་ཀུན་
བཟང་ཆོས་ཀྱི་ཉི་མ། ཚར་ཆེན་རྡོ་རྗེ་འཆང་བློ་གསལ་རྒྱ་མཚོ།
འཇམ་དབྱངས་མཁྱེན་བརྩེའི་དབང་ཕྱུག །མཁན་ཆེན་བསླབ་
གསུམ་རྒྱལ་མཚན། ཁྱབ་བདག་དབང་ཕྱུག་རབ་བརྟན། །མགོན་
པོ་བསོད་ནམས་མཆོག་ལྡན། །རིན་ཆེན་བསོད་ནམས་མཆོག་
གྲུབ། མཁྱེན་རབ་བྱམས་པ་ངག་དབང་ལྷུན་གྲུབ། རྨོར་ཆེན་ཀུན་
དགའ་ལྷུན་གྲུབ། གནས་གསར་བ་ལེགས་པའི་འབྱུང་གནས། ས་
ཆེན་ཀུན་དགའ་བློ་གྲོས། བྱམས་པ་ནམ་མཁའ་འཆི་མེད། བྱམས་

ཆོས་སྤྱོད་རབ་གསལ།
པ་ཀུན་དགའ་བསྟན་འཛིན། བྱམས་པ་ཀུན་དགའ་བསྟན་པའི་རྒྱལ་
མཚན། འཇམ་དབྱངས་མཁྱེན་བརྩེའི་དབང་པོ། འཇམ་དབྱངས་
རིན་ཆེན་རྡོ་རྗེ། གསང་བདག་བློ་གཏེར་དབང་པོ། །འཇམ་མགོན
ངག་དབང་ལེགས་པ། འཇམ་དབྱངས་ཆོས་ཀྱི་བློ་གྲོས། བདག་
ཅག་གི་དྲིན་ཅན་རྩ་བའི་བླ་མ་དམ་པ་འཇམ་དབྱངས་བློ་གསལ་
བཀྲ་ཤིས་གྲགས་པའི་རྒྱལ་མཚན་དཔལ་བཟང་པོའི་བར་དུ་བྱོན་
པའི་རྩ་བརྒྱུད་ཀྱི་དཔལ་ལྡན་བླ་མ་དམ་པ་རྣམས་ཀྱིས་བཀའ་དང་
དམ་ཚིག་ཟབ་མོ་ལ་ཉེ་བར་དགོངས་ལ། དཔལ་རྡོ་རྗེ་ནག་པོ་ཆེན་
པོ་གུར་གྱི་མགོན་པོ། ཡུམ་ཆེན་ཨེ་ཀ་ཛ་ཊི། དཔལ་ལྡན་ལྷ་མོ་
འདོད་ཁམས་ཀྱི་དབང་ཕྱུག་མ། གསོད་བྱེད་ལས་ཀྱི་མགོན་པོ་
ཟངས་གྲི་ཅན་རྣམས་གཉིས། །སྲོག་གི་ཤན་པ་བྲན་བདུད་གཤིན་
རྗེ་ནག་པོ། དམ་ཅན་གནོད་སྦྱིན་ཡབ་ཡུམ། བཀའ་སྡོད་པུ་ཊ་མིང་
སྲིང་། ལས་བྱེད་རུ་འདྲེན་སྡེ་བཞི། གདོང་བརྙན་སྒོ་མ་རྣམ་བཞི། །
འབར་བ་གཎྜིའི་ཁྲོ་ཚོགས། །དྲེགས་པ་ཕོ་བརྒྱུད་མོ་བརྒྱུད། བཀའ་
ཉན་དམ་ཅན་རྒྱ་མཚོའི་ཚོགས་འཁོར་དང་བཅས་པ་དང་། སྟོབས་
འཕྲོག་ནག་པོ་ཆེན་པོ་གདོང་བཞི་པ། ཡུམ་ཆེན་སྲིང་མོ་བཞི། དྲེག་
པ་ཕོ་བདུན་མོ་བདུན། སྲོག་གི་སྒོ་བདུད་ནག་པོ། །ལས་ཀྱི་ཤན་

པ་ཉེར་གཅིག །ཞིང་སྐྱོང་ཕོ་མོ་འབུམ་སྡེ། སྣང་སྲིད་ལྷ་སྲིན་སྡེ་
བརྒྱད་ཀྱི་དམག་ཚོགས་འཁོར་དང་བཅས་པ་དང༌། གཞན་ཡང་
གནོད་སྦྱིན་བེག་ཙེ་ལྕམ་དྲལ། དཔལ་ལྡན་དམག་ཟོར་རྒྱལ་མོ།
ནོར་སྐྱོང་དུར་བདག་ཡབ་ཡུམ། དཔལ་ལྡན་དཀར་བདུན་ལྕམ་
དྲལ། ཕུར་སྲུང་དམ་ཅན་བཅུ་གཉིས་ལ་སོགས་པ། མདོར་ན་ཆོས
སྐྱོང་ཡེ་ཤེས་གསལ་བའི་སྤྱན་དང་ལྡན་པ། རྫུ་འཕྲུལ་མྱུར་བའི་
ཞབས་དང་ལྡན་པ། ཐུགས་རྗེ་ཚད་མེད་པའི་མཐུ་སྟོབས་དང་ལྡན་
པ། མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་
ལས། སྐྱོབས་པའི་ནུས་པ། ཆོ་འཕྲུལ་བསམ་གྱིས་མི་ཁྱབ་པ་མངའ་
བ་ཁྱེད་རྣམས་ཀྱིས། སྤིར་སྟོན་པ་ཆེན་པོའི་སྤྱན་སྔར་ཁས་བླངས་
དམ་བཅས་པ་བཞིན། སངས་རྒྱས་ཀྱི་བསྟན་པ་སྲུང་། དཀོན་མཆོག་
གི་དབུ་འཕང་བསྟོད། དགེ་འདུན་གྱི་སྡེ་སྐོངས། བླ་མའི་སྐ་ཚེ་སྲིང་།
དམ་ཆོས་མི་ནུབ་པའི་རྒྱལ་མཚན་ཕྱོགས་ཀུན་ཏུ་དར་ཞིང་རྒྱས་
པར་མཛོད་ཅིག །བྱེ་བྲག་ཏུ་ཡང་སྦྱིན་པའི་བདག་པོ་འདི་རྣམས་
ཀྱི་ལུས་དང་གྲིབ་མ་ལྟ་བུའི་ཚུལ་དུ་འགྲོགས་ལ་འདི་རྣམས་ལ་དམ་
ཆོས་སྒྲུབ་པའི་འགལ་རྐྱེན་གྱི་རིགས་སུ་གྱུར་པ་སྟེང་གདོན་གཟའ་
དང་རྒྱུ་སྐར་གྱི་གནོད་པ། འོག་གདོན་ས་བདག་ཀླུ་གཉན་གྱི་གནོད་

པ། བར་གདོན་བདུད་དང་རྒྱལ་འགོང་བཙན་དང་དམུ་ཐེའུ་རང་།
འབྱུང་པོ་མི་མ་ཡིན་པ་ལ་སོགས་པའི་གནོད་པ། བགེགས་རིགས་
སྟོང་ཕྲག་བརྒྱད་ཅུའི་གནོད་པ། རླུང་མཁྲིས་བད་ཀན་ལ་སོགས་
པ་ནད་རིགས་བཞི་བརྒྱ་རྩ་བཞིའི་གནོད་ང་། ས་ཆུ་མེ་རླུང་ལ་སོགས་
པ་འབྱུང་བ་བཞིའི་གནོད་པ། སྟག་གཟིག་དོམ་དྲེད་ལ་སོགས་པ་
གཅན་གཟན་གྱི་གནོད་པ། རྒྱལ་པོ་དང་དགྲ་དང་ཆོམ་རྐུན་གྱི་གནོད་
པ། དུས་མ་ཡིན་པའི་འཆི་བ། རྨི་ལམ་ངན་པ། མཚན་མ་ངན་པ།
བཀྲ་མི་ཤིས་པ་ལ་སོགས་པ་དང༌། ས་གཡོ་བ། སྐར་མདའ་ལྟུང་
བ། ལྕེ་འབེབས་པ་ལ་སོགས་པ་དང༌། གཞན་ཡང་གཟུགས་ཅན་
དགྲའི་གནོད་པ། གཟུགས་མེད་བགེགས་ཀྱི་གནོད་པ། ཕ་རོལ་གྱི་
བྱད་ཁ་རྦོད་གཏོང༌། མནན་གཏད་གཟོར་གསུམ་ལ་སོགས་པའི་
གནོད་པ་ཐམས་ཅད་ཞི་ཞིང་མི་འབྱུང་བའི་ཕྲིན་ལས་མཛད་དུ་གསོལ།
མ ཐུན་རྐྱེན་ཚེ་དང་བསོད་ནམས་དཔལ་དང་འབྱོར་པ་འཁོར་དང་
ལོངས་སྤོད་སྙན་གྲགས་ལེགས་ཚོགས་སྤངས་རྟོགས་ཀྱི་ཡོན་ཏན་
ཐམས་ཅད་ཟླ་བ་ཡར་གྱི་ངོ་བཞིན་དུ་འཕེལ་ཞིང་རྒྱས་པ་དང་།
བྱམས་པ་དང་སྙིང་རྗེ་བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་
ལ་སྐྱེ་བར་བྱིན་གྱིས་བརླབ་ཏུ་གསོལ། གནས་སྐབས་སུ་ཡང་

ཁམས་གསུམ་གྱི་ལྷ་འདྲེ་མི་གསུམ་གྱིས་འགྲོ་བ་མ་ལུས་པ་དབང་
དུ་བསྡུས་ནས་ཟས་ནོར་ལོངས་སྤྱོད་ལ་སོགས་པ་ཕོངས་པ་མེད་
ཅིང་། དེ་དག་གིས་ཀྱང་བསྟན་པ་འཛིན་པའི་སྐྱེས་བུ་རྣམས་ལ་ཕན་
པ་རྒྱ་ཆེན་པོ་འབྱུང་བའི་འཕྲིན་ལས་མཛད་དུ་གསོལ། འདི་རྣམས་
ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་དགྲ་
བགེགས་ལོག་པར་འདྲེན་པའི་ཚོགས་རྣམས་གྱི་བསམ་ངན་སྦྱོར་
རྩུབ་ཐམས་ཅད་ཞི་བའི་ཐབས་ཀྱིས་འདུལ་བར་མཛད་དུ་གསོལ།
གལ་ཏེ་ཞི་བའི་ཐབས་ཀྱིས་འདུལ་དུ་མ་འཚལ་ན་གང་ལ་གང་འཚམས་
པའི་ཆད་པས་བཅད། ལོག་སྒྲུབ་མཐའ་དག་མྱུར་དུ་ཚར་བཅད་
ནས་ཞི་བའི་ཕྲིན་ལས་མཛད་དུ་གསོལ། མདོར་ན་དུས་འདི་ནས་
བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ལུས་དང་
གྲིབ་མ་བཞིན་དུ་འགྲོག་པ་དང་། མཐར་ཐུགས་འབྲས་བུ་སྐུ་བཞིའི་
བདག་ཉིད་དྲུག་པ་རྡོ་རྗེ་འཆང་ཆེན་པོའི་གོ་འཕང་བདེ་བླག་ཏུ་འགྲུབ་
པའི་ཕྲིན་ལས་དང་སྟོང་གྲོགས་རྒྱ་ཆེན་པོ་མཛད་དུ་གསོལ། །ཨོཾ་
མ་ཧཱ། སོགས་ཡི་གེ་བདུན། ཨོཾ་ཤྲཱི་མ་ཧཱ། སོགས་ཡི་གེ་བཅུ་གཉིས་མ། ༀ་
ཤྲཱི་མ་ཧཱ་ཀཱ་ལ་ཡ་ཤ་ས་ན་སོགས་དང༌། ལྷ་མོའི་རོ་རུ་རོ་རུ་སོགས་
ཞལ་གྱི་མ་ཧཱ་ཀ་ལ་སོགས། བེག་ཙེའི་རཀྨོ་པྲ་ན་སོགས། དམག་གཟོར་

མའི་བྷོ་རཀྨོ་སོགས། ནོར་སྐྱོང་གི་ༀ་གྲྀ་ཧ་ར་ཛ་སོགས། པཱུ་ཊའི་ༀ་ཨ་
འི་སོགས་དཀར་བདུད་ཀྱི་བཛྲ་ཤིནྟིཾ་སོགས། ཕུར་སྲུང་གི་བཛྲ་ཀཱི་ལི་ཀཱི་
ལ་སོགས་ཀྱི་མཐར། རྒྱལ་བ་སྲས་བཅས་བདེན་པའི་བྱིན་རླབས་
དང་། །ཡི་དམ་ཆོས་སྐྱོང་སྲུང་མའི་ནུས་མཐུ་ཡིས། །འགྲོ་བ་འདི
ལ་བདག་གིས་བསྲུང་ཟིན་གྱིས།།འདི་ལ་སུས་ཀྱང་གནོད་པ་མ་
བྱེད་ཅིག །ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་པཊ་སྭཱ་ཧཱ་བགེགས་རིགས་
སྟོང་ཕྲག་སོགས་ཞལ་དྲོ། །
འོད་དཔག་མེད་ཀྱི་འཕོ་བ།
༈ ཐོག་མར་གསོན་པོ་ལ་འཕོ་ལུང་བྱེད་ན། ཐམས་ཅད་མཁྱེན་
པ་ལ་ཕྱག་འཚལ་ལོ། །འདི་ལྟར་སངས་རྒྱས་བཅོམ་ལྡན་འདས་
སོགས་ནས་སྦྱིན་པའི་གནས་སུ་གྱུར་པ་ཆེན་པོའི་བར་དེ་ནས། འོ་མ་བསྒོམ་པར་
སངས་རྒྱས་ལམ་དུ་བྱེད་པ་འཕོ་བའི་རྣལ་འབྱོར་གྱི་གདམས་ངག་
ཟབ་མོ་འཆད་པར་བྱེད་པ་ལ། སྔོན་འགྲོ་སྦྱང་བ་དང་དངོས་གཞི་
ལས་ལ་སྦྱོར་བ་གཉིས་ཀྱི་དང་པོ་སྦྱང་བའི་སྔོན་དུ་ལུང་བླང་དགོས་
པས་ཐུགས་འདུན་དམིགས་པ་འདི་བཞིན་དུ་གནང་བར་ཞུ། ཁྱེད་

རང་རྣམས་ཀྱི་མདུན་གྱི་ནམ་མཁར་རྩ་བ་དང་བརྒྱུད་པར་བཅས་
པའི་དཔལ་ལྡན་བླ་མ་དམ་པ་རྣམས་དང་ཡིད་དམ་དཀྱིལ་འཁོར་
གྱི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་
བཅས་པ་རྣམས་སྤྲིན་གྱི་ཕུང་པོ་འཐིབས་པ་ལྟར་བཞུགས་པའི་མོས་
པ་མཛོད། ཡུལ་ཁྱད་པར་ཅན་འདི་རྣམས་ལ་སྒོ་གསུམ་གུས་པས་
ཕྱག་འཚལ་ཞིང་། །མཆོད་དོ་སྐྱབས་སུ་མཆིའོ། །དུས་རྟག་ཏུ་ཡི་
དམ་དུ་བྱའོ་སྙམ་པའི་མོས་པ་དང་བཅས་པས་འདི་རྣམས་ཀྱི་རྗེས་
བཟློས་མཛོད། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པ་རྫོགས་པའི་སངས་རྒྱས་འོད་དཔག་ཏུ་མེད་པ་ལ་
ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །དེ་བཞིན་དུ་འོག་མ་
རྣམས་ལའང་ཚིག་གི་ཐོག་མཐའ་རྣམས་འདྲ་བར་བྱས་ལ། མི་འཁྲུགས་པ༴རྣམ་
པར་གཟིགས་ལ༴ གཙུག་གཏོར་ཅན་ལ༴ ཐམས་ཅད་སྐྱོབ་ལ༴ འཁོར་
བ་འཇིགས་ལ༴ གསེར་ཐུབ་ལ༴ འོད་སྲུང་ལ༴ ཤཱཀྱ་ཐུབ་པ་ལ༴ བདེ་
བར་གཤེགས་པ་བརྒྱད་ལ་ཕྱག་འཚལ་ཞིང་མཆོད་དོ་སྐྱབས་སུ་
མཆིའོ། །ཞེས་པ་དང་། སངས་རྒྱས་སུམ་ཅུ་སོ་ལྔའི་མཚན་སོ་སོར་འཕྲལ་བའམ་
ཕུང་པོ་གསུམ་པའི་མདོ་བསྡུས་པ་འདོན་ནོ། །དེ་ལྟར་སྡིག་པ་བཤགས་པ་
སྔོན་དུ་སོང་ནས་དངོས་གཞི་འཕོ་བ་ནི། བཙན་ཐབས་སུ་འཚང་

རྒྱ་བའི་གདམས་ངག་ཟབ་མོ་འཕོ་བའི་རྣལ་འབྱོར་བྱེད་པ་ཡིན་པས་
སེམས་མ་གཡེངས་པ་དམིགས་པ་འདི་བཞིན་མཛོད། ཁྱེད་རང་
གི་སྤྱི་བོར་བླ་མ་དང་གཉིས་སུ་མེད་པའི་སངས་རྒྱས་འོད་དཔག་
མེད་པ་སྐུ་མདོག་དམར་པོ་ཞལ་གཅིག་ཕྱག་གཉིས་པ། ཕྱག་གཉིས་
མཉམ་བཞག་གི་ཕྱག་རྒྱ་མཛད་པའི་སྟེང་ན་ལྷུང་བཟེད་བདུད་རྩིས་
གང་བ་བསྣམས་པ་སྐུ་ལ་མཚན་བཟང་པོ་སུམ་ཅུ་རྩ་གཉིས་དང་དཔེ་
བྱད་བཟང་པོ་བརྒྱད་ཅུས་བརྒྱན་པ་ན་བཟའ་ཆོས་གོས་རྣམ་གསུམ་
གསོལ་བ་འོད་དང་འོད་ཟེར་གྱི་ཚོགས་བསམ་གྱི་མི་ཁྱབ་པ་འཕྲོ་བ་
ཞབས་གཉིས་བྱམས་པ་འཁོར་ལོའི་བཞུགས་སྟངས་ཀྱིས་ཁྱེད་རང་
གི་ཚངས་བུག་གི་གཡས་གཡོན་དུ་ཞབས་མཐིལ་གཉིས་གཏད་ནས་
བཞུགས་པར་སྒོམས། ཁྱོད་རང་གི་ལུས་ཤེལ་གོང་ལྟ་བུར་གསལ་
བའི་དབུས་ཀྱི་ལྟེ་བ་ནས་སྤི་གཙུག་གི་བར་དུ་རྩ་དབུ་མ་ཕྱི་དཀར་
ལ་ནང་དམར་བ་སྦོམ་ཕྲ་གྲོ་སོག་འབྲིང་པོ་ཙམ་པ་ཡར་སྣེ་སྤི་བོར་
བླ་མ་འོད་དཔག་མེད་ཀྱི་རྩ་དབུ་མའི་མས་སྣ་དང་། ཁྱེད་རང་གི་
རྩ་དབུ་མའི་ཡས་སྣ་གཉིས་སྤྱི་བོ་ཚངས་པའི་སྒོར་ཟངས་དུང་ཁ་
སྤྲད་པ་ལྟ་བུར་ཡོད་པའི་མོས་པ་མཛོད། ཁྱེད་རང་གི་སྙིང་དཀྱིལ
ཏུ་སེམས་ཉིད་ཀྱི་ངོ་བོ་ཨ་དཀར་པོ་ཡར་འཕུར་ལ་ཁད་པ་གཅིག་

གསལ་གདབ། དེ་ནས་སྤྱི་བོའི་བླ་མ་སངས་རྒྱས་འོད་དཔག་མེད་
ལ་མོས་གུས་དྲག་པོ་དང་བཅས་པའི་སྒོ་ནས་གསོལ་བ་བཏབ་དགོས་
པའི་ཚིག་འདི་དག་གི་རྗེས་ཟློས་ལན་གསུམ་མཛད་པར་ཞུ།བཅོམ་
ལྡན་འདས་དེ་བཞིན་བཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །ཞེས་དང་སྤྲོ་ན། དུས་གསུམ་སངས་རྒྱས་
ཐམས་ཅད་འདུས་པའི་དངོས། །སྐྱབས་གནས་བླ་མ་མཆོག་དང་
དབྱེར་མེད་པའི། །འདྲེན་མཆོག་འོད་དཔག་མེད་ལ་གསོལ་བ་
འདེབས། ། ཚེ་འདི་བློ་ཡིས་ཐོང་བར་བྱིན་གྱིས་རློབས། །དགོས་
མེད་རྒྱུད་ལ་སྐྱེ་བར་བྱིན་གྱིས་རློབས། །བདག་འཛིན་རྩད་ནས་
ཐོན་པར་བྱིན་གྱིས་རློབས། །ལམ་མཆོག་འཕོ་བ་འབྱོང་བ་བྱིན་
གྱིས་རློབས། །འཕྱུག་མེད་མཁའ་སྤྱོད་འགྲུབ་པར་བྱིན་གྱིས་རློབས།།
དག་པའི་ཞིང་དུ་སྐྱེ་བར་བྱིན་གྱིས་རློབས། །བསམ་དོན་ཡིད་བཞིན་
འགྲུབ་པར་བྱིན་གྱིས་རློབས། །ཞེས་གསོལ་བ་བཏབ་ནས། སྙིང་གའི་
སེམས་ཉིད་ཀྱི་ངོ་བོ་ཨ་ཡིག་དེ་ཉིད་ལེགས་པར་གསལ་བཏབ་ལ་
ཕཊ་ཅེས་བརྗོད་པས་སྙིང་གའི་ཨ་དེ་ལས་ཨ་ཡིག་དཀར་པོ་ཞིག་
མར་མེ་གཅིག་ལས་གཉིས་ཆད་ཀྱི་ཚུལ་དུ་ཆད་དེ། རྩ་དབུ་མའི་

ལམ་ནས་ཡར་སྐར་མདའ་འཕང་བ་བཞིན་དུ་སངས་ཀྱིས་ཐོན་ཏེ་
སྤྱི་བོའི་བླ་མ་སངས་རྒྱས་འོད་དཔག་མེད་ཀྱི་ཐུགས་དང་དབྱེར་
མེད་གྱུར་པའི་མོས་པ་མཛོད། །ཡང་ཊ་ཞེས་བརྗོད་པའི་རྐྱེན་གྱིས་
སྤྱི་བོའི་བླ་མ་འོད་དཔག་མེད་ཀྱི་ཐུགས་ཀར་འཕང་པའི་ཨ་དེ་རྒྱ་
མཐོང་ནས་བྱ་བབས་པ་ལྟར་དབུ་མའི་ལམ་ནས་མར་བབས་ཏེ་
ཁྱེད་རང་གི་སྙིང་གར་གནས་པའི་ཨ་ཡིག་དེ་ཉིད་ལ་སིབ་སྟེ་ཐིམ་
པའི་མོས་པ་མཛོད། ངས་ཁྱེད་ལ་གྲོགས་དན་བྱེད་པ་ཡིན་པས་
ཨ། ཕཊ། ཊ། བདུན་ནམ་བཅུ་གཅིག་གང་རིགས་བརྗོད། དེ་ནས་སྤྱི་བོའི་
བླ་མ་འོད་དཔག་མེད་མགོན་པོ་ཚེ་དང་ཡེ་ཤེས་དཔག་ཏུ་མེད་པར་
གནས་གྱུར་ཏེ་དེ་ཉིད་ཀྱི་སྐུ་ལུས་ཀྱི་བ་སྤུའི་བུ་ག་ཐམས་ཅད་དང་
ཁྱད་པར་ཕྱག་གི་བུམ་པའི་ནང་ནས་འཆི་མེད་བདུད་རྩིའི་ཆུ་རྒྱུན་
གྱི་རྣམ་པར་ལྟེམ་གྱི་ཞུ་ནས་ཁྱེད་རང་རྣམས་ཀྱི་སྤྱི་བོ་ཚངས་པའི་
བུ་ག་ནས་ཞུགས་ལུས་ཀྱི་ནང་ཐམས་ཅད་གང་བས་འཆི་མེད་ཚེ་
ཡི་དངོས་གྲུབ་ཐོབ་པའི་མོས་པ་མཛོད། བྱས་ལ་ཚེ་གཟུངས་དང༌། ཨ་
མ་ར་ཎཾ་ཇི་ཙམ་ནུས་པ་བཟླ། དེ་ནས་སྤྱི་བོའི་ཚེ་དཔག་མེད་དེ་ཉིད་
འཆི་བ་མེད་བདུད་རྩིའི་ཆུ་རྒྱུན་གྱི་རྣམ་པར་ལྟེམ་གྱིས་ཞུ་ནས་ཁྱེད་
རང་རྣམས་ཀྱི་སྤྱི་བོ་ནས་ཐིམ་པས་མགོན་པོ་ཚེ་དང་ཡེ་ཤེས་

དཔག་ཏུ་མེད་པའི་སྐུ་གསུང་ཐུགས་དང་ཁྱེད་རང་རྣམས་ཀྱི་ལུག
ངག་ཡིད་གསུམ་དབྱེར་མེད་རོ་གཅིག་ཏུ་འདྲེས་ཏེ་འཆི་བ་མེད་
པའི་ཚེ། རྒུད་པ་མེད་པའི་ལང་ཚོ་རྟག་བརྟན་བཞོམ་ཞིག་དང་བྲལ་
བར་གྱུར་པའི་མོས་པ་མཛོད། དེ་ནས་ཁྱེད་རང་རྣམས་ཀྱི་ཚངས་
བུག་རྒྱ་མཐོང་ཁ་བྱེ་བ་ལྟ་བུ་དེ་ཉིད་འོད་དམར་པོའི་རང་བཞིན་ཅན་
གྱི་རྡོ་རྗེ་རྒྱ་གྲམ་གཅིག་གིས་ཡོངས་སུ་བཀག་པ་བསྐལ་པའི་མེ་རླུང་
གིས་ཀྱང་གླག་མི་རྙེད་པར་གྱུར་པའི་མོས་པ་མཛོད། །ཞེས་བརྗོད་
ལ། འདི་ནས་ཉིང་མཚམས་སྦྱར་མ་ཐག། སོགས་ཀྱི་བསྔོ་སྨོན་ཅི་རིགས་པ་
བུའོ། །ཁྱེད་རང་རྣམས་ཀྱི་སྙིང་གའི་སེམས་ཉིད་ཀྱི་ངོ་བོ་སོགས་མན་
ཅད་ཀྱི་མཆན་བུ་འདི་རྣམས་ཀྱང་བླ་མ་གོང་མའི་ཕྱག་ལེན་ལྟར་བྱམས་པ་ཀུན་དགའ་
བསྟན་པའི་རྒྱལ་མཚན་གྱིས་བརྗེད་ཐོར་བཀོད་པའོ། །གཉིས་པ་ལས་ལ་སྦྱོར་བ་ནི།
འོ། འཇིག་རྟེན་འདི་ནས་འཇིག་རྟེན་ཕ་རོལ་དུ་སོང་བ་དམིགས་
ཡུལ་ཚེ་ལས་འདས་པ་ཆེ་གེ་མོ་ཞེས་བྱ་བ་སེམས་མ་གཡེངས་པ་ཉོན་
ལ་དམིགས་པ་འདི་བཞིན་མཛོད། ཁྱེད་རང་གི་མདུན་གྱི་ནམ་མཁར་
རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་
དང་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་དང་བྱང་ཆུབ་
སེམས་དཔའི་ཚོགས་དང་བཅས་པ་རྣམས་སྤྲིན་གྱི་ཕུང་པོ་འཐིབས་

པ་ལྟར་བཞུགས་པའི་མོས་པ་མཛོད། ཡུལ་ཁྱད་པར་ཅན་འདི
རྣམས་ལ་སྒོ་གསུམ་གུས་པས་ཕྱག་འཚལ་ཞིང་མཆོད་དོ་སྐྱབས་
སུ་འཆིའོ། །དུས་རྟག་ཏུ་ཡི་དམ་དུ་བྱའོ་སྙམ་པའི་མོས་པ་དང་བཅས་
པས་འདི་རྣམས་ཀྱི་རྗེས་བཟློས་མཛོད། བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་
འོད་དཔག་ཏུ་མེད་པ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །དེ་བཞིན་དུ་འོག་མ་རྣམས་ལ་འང་ཚིག་གི་ཐོག་མཐའ་རྣམས་འདྲ་བར་
བྱས་ལ། མི་འཁྲུགས་པ་ལ༴ རྣམ་པར་གཟིགས་ལ༴ གཙུག་ཏོར་
ཅན་ལ༴ ཐམས་ཅད་སྐྱོབ་ཁྐྲ༴ འཁོར་བ་འཇིགས་ལ༴ གསེར་
ཐུབ་ལ༴ འོད་སྲུང་ལ༴ ཤཱཀྱ་ཐུབ་པ་ལ༴ བདེ་བར་གཤེགས་པ་
བརྒྱད་ལ་ཕྱག་འཚལ་ཞིང་མཆོད་དོ་སྐྱབས་སུ་མཆིའོ། །ཞེས་པ་
དང་། སངས་རྒྱས་སུམ་ཅུ་སོ་ལྔའི་མཚན་སོ་སོར་འཕྱ་བའམ་ཕུང་གོ་གསུམ་པ་
བསྡུས་པ་འདོན་ནོ།། དེ་ལྟར་སྡིག་པ་བཤགས་པ་སྔོན་དུ་སོང་ནས་
དངོས་གཞི་འཕོ་བ་ནི། བཙན་ཐབས་སུ་འཚང་རྒྱ་བའི་གདམས་
ངག་ཟབ་མོ་འཕོ་བའི་རྣལ་འབྱོར་བྱེད་པ་ཡིན་པས་སེམས་མ་གཡེངས་
པ་དམིགས་པ་འདི་བཞིན་མཛོད། ཁྱེད་རང་གི་སྤྱི་བོར་བླ་མ་དང་
གཉིས་སུ་མེད་པའི་སངས་རྒྱས་འོད་དཔག་ཏུ་མེད་པ་སྐུ་མདོག་

དམར་པོ་ཞལ་གཅིག་ཕྱག་གཉིས་པ། ཕྱག་གཉིས་མཉམ་བཞག་
གི་ཕྱག་རྒྱ་མཛད་པའི་སྟེང་ན་ལྷུང་བཟེད་བདུད་རྩིས་གང་བ་བསྣམས་
པ་སྐུ་ལ་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་
བརྒྱད་ཅུས་བརྒྱན་པ་ན་བཟའ་ཆོས་གོས་རྣམ་གསུམ་གསོལ་བ་
འོད་དང་འོད་ཟེར་གྱི་ཚོགས་བསམ་གྱིས་མི་ཁྱབ་པ་འཕྲོ་བ་ཞབས་
གཉིས་བྱམས་པ་འཁོར་ལོའི་བཞུགས་སྟངས་ཀྱིས་ཁྱེད་རང་གི་
ཚངས་བུག་གི་གཡས་གཡོན་དུ་ཞབས་མཐིལ་གཉིས་གཏད་ནས་
བཞུགས་པར་སྒོམས། ཁྱེད་རང་གི་ལུས་ཤེལ་གོང་ལྟ་བུར་གསལ་
བའི་དབུས་ཀྱི་ལྟེ་བ་ནས་སྤྱི་གཙུག་གི་བར་དུ་རྩ་དབུ་མ་ཕྱི་དཀར་
ལ་ནང་དམར་བ་སྦོམ་ཕྲ་གྲོ་སོག་འབྲིང་པོ་ཙམ་པ་ཡར་སྣ་སྤྱི་བོའི་
བླ་མ་འོད་དཔག་མེད་ཀྱི་རྩ་དབུ་མའི་མས་སྣ་དང་། ཁྱེད་རང་གི་
རྩ་དབུ་མའི་ཡས་སྣ་གཉིས་སྤྱི་བོ་ཚངས་པའི་སྒོར་ཟངས་དུང་ཁ་
སྤྲད་པ་ལྟ་བུར་ཡོད་པའི་མོས་པ་མཛོད། ཁྱེད་རང་གི་སྙིང་གའི་
དཀྱིལ་ཏུ་སེམས་ཉིད་ཀྱི་ངོ་བོ་ཨ་ཡིག་དཀར་པོ་ཡར་འཕུར་ལ་ཁད་
པ་གཅིག་གསལ་གདབ། དེ་ནས་སྤྱི་བོའི་བླ་མ་དང་སངས་རྒྱས་
འོད་དཔག་མེད་ལ་མོས་གུས་དྲག་པོ་དང་བཅས་པའི་སྒོ་ནས་གསོལ་
བ་བཏབ་དགོས་པས་ཚིག་འདི་དག་གི་རྗེས་བཟློས་ལན་གསུམ་

མཛད་པར་ཞུ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པ་རྫོགས་པའི་སངས་རྒྱས་འོད་དཔག་ཏུ་མེད་པ་ལ་
ཕྱག་འཚལ་ལོ། །སྐྱབས་སུ་མཆིའོ། ཞེས་དང་སྤྲོ་ན དུས་གསུམ་
སངས་རྒྱས་ཐམས་ཅད་འདུས་པའི་དངོས། །སྐྱབས་གནས་བླ་མ་
མཆོག་དང་དབྱེར་མེད་པའི། །འདྲེན་མཆོག་འོང་དཔག་མེད་ལ་
གསོལ་བ་འདེབས། །ཚེ་འདི་བློ་ཡིས་ཐོང་བར་བྱིན་གྱིས་རློབས། །
དགོས་མེད་རྒྱུད་ལ་སྐྱེ་བར་བྱིན་གྱིས་རློབས། །བདག་འཛིན་རྩད་
ནས་ཐོན་པར་བྱིན་གྱིས་རློབས། །ལམ་མཆོག་པོ་བ་ཐེབ་པ་ཕྱིན་
གྱི་རློབས། །འཕྱུག་མེད་མཁའ་སྤྱོད་འགྲུབ་པར་བྱིན་གྱིས་རློབས།།
དག་པའི་ཞིང་དུ་སྐྱེ་བར་བྱིན་གྱིས་རློབས། །བསམ་དོན་ཡིད་བཞིན་
འགྲུབ་པར་བྱིན་གྱིས་རློབས། །དེ་ནས་ཁྱེད་རང་གི་སྙིང་གའི་ཐད་
དུ་སེམས་ཉིད་ཀྱི་ངོ་བོ་ཡི་གེ་ཨ་དཀར་པོ་དེ་ཉིད་ལེགས་པར་གསལ་
བཏབ་ལ་པཊཿ དྲག་པོ་ཞིག་བརྗོད་པའི་སྣ་ལ་རྩ་དབུ་མའི་ལན་ནས་
ཡར་སྐར་མདའ་འཕངས་པ་བཞིན་དུ་སྤྱི་བོའི་བླ་མ་སངས་རྒྱས་འོད་
དཔག་མེད་ཀྱི་ཐུགས་ཀའི་ཐིམ་པའི་མོས་པ་མཛད། །ངེད་ཀྱིས་ཁྱེད་
ལ་གྲོགས་ལྡན་བྱེད་པ་ཡིན་པས། ཅེས་དང༌། ཨཿཔཊ། ཅེས་ཁ་ཤས་བརྗོད།
དེ་ནས་སངས་རྒྱས་འོད་དཔག་མེད་བདེ་བ་ཅན་དུ་གཤེགས་པར་བསམ་

མཐར་བསྔོ་སྨོན་གྱི་མཐའ་བརྒྱན་པར་བྱའོ།།
ཆ་གསུམ་གཏོར་མ།
༈ དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ།། རྣལ་འབྱོར་རྒྱུད་ཀྱི་དཀྱིལ་འཁོར་
ཆེན་པོ་རྣམས་ཀྱི་ཆོ་ག་བྱེད་པའི་སྐབས་སུ་གཏོར་མ་ཆ་གསུམ་མདོར་བསྡུས་ཏེ་གཏོང
བར་འདོད་ན། གཏོར་མ་གསུམ་བཤམས་པའི་དང་པོ་ཕྱོགས་སྐྱོང་བཅུ་ལ་དབུལ་ཏེ། རྡོ་
རྗེ་གནོད་སྦྱིན་གྱི་ཕྱག་རྒྱ་བསྟན་ལ། ཨོཾ་བཛྲ་ཡཀྵ་ཧཱུྃ། ཞེས་བརྗོད་པས་མ་དག་པ་
བསང་ཞིང༌། རྡོ་རྗེ་མེའི་ཕྱག་རྒྱ་བསྟན་ལ། ཨོཾ་བཛྲ་ཛྭ་ལ་ཨ་ན་ལ་ཧ་ན་དཧ་པ་
ཙ་མ་ཐ་བྷཉྩ་ར་ཎ་ཧཱུྃ་ཕཊ། །ཅེས་བརྗོད་པས་གཟི་བྱིན་སྐྱེད་ལ། རིན་པོ་ཆེའི་
སྣོད་ཡངས་པ་ལ་བདུད་རྩིའི་ཚོགས་ཀྱིས་གང་བར་བསམས་ནས། རྡོ་རྗེ་བསྡམས་པའི་
ཕྱག་རྒྱ་འདེབས་ཚུལ་དུ་བྱས་ལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ། ཨཱ་དྱ།
ནུཏྤ ནྣ། ཏྭཱ ཏ། ༀཨཱཿ ཧཱུྃ་ཕཊ་སྭཱཧཱ། ལན་གསུམ་བརྗོད་པས་ཅི་འདོད་ཡོ་
བྱད་ཐམས་ཅད་ཐོགས་པ་མེད་པར་བསམས་ཞིང་། རང་གི་ཐུགས་ཀའི་འོད་
ཟེར་གྱིས་ཕྱོགས་སྐྱོང་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་རྡོ་
རྗེ་བསྡུ་བའི་ཕྱག་རྒྱ་དང་བཅས་པས་སྤྱན་དྲངས་པར་བསམ་ལ། རྡོ་རྗེ་དྲིལ་བུ་འཛིན་
པས།ཕྱོགས་སྐྱོང་འཇིག་རྟེན་སྐྱོང་བ་དབང་དང་ལྡན། །སྙིང་རྗེ་ཐབས་

མཁས་ཐུགས་དམ་དཀྱིལ་པོ་ཆེ། །ལྷ་དང་དྲང་སྲོང་ཡི་དྭགས་སྲིན
པོ་ཀླུ། །རིག་འཛིན་རྒྱལ་པོ་དང་ནི་གནོད་སྦྱིན་བདག །དེ་དག་སོ་
སོའི་དབང་པོའི་སྐུར་སྟོན་ཅིང༌། །ཕྱོགས་བཅུའི་འཇིག་རྟེན་སྐྱོང་བ
བཞུགས་སོ་འཚལ། །བསྟན་པ་རྒྱས་པའི་སླད་དུ་སྤྱན་འདྲེན་ན། །འགྲོ་
བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཨོཾ་ད་ཤཱ་དི་ཀ་ལོ་
ཀ་པཱ་ལ་ས་པ་རི་ཝཱ་ཨེ་ཧེ་ཧི། ཞེས་པས་སྤྱན་དྲངས། པདྨ་ཀ་མ་ལཱ་ཡ་ཧཱུྃ
གྱིས་གདན་ཕུལ་ལ། ཨོཾ་ཨིནྡྲ་ཡ། ཨགྣ་ཡེ། ཡ་མཱ་ཡེ། ནཻ་རཱི་ཏྱཱ་ཡ། ཝ་རུ་
ཎ་ཡ། ཝ་ཡ་བེ། ཀུ་བེ་རཱ་ཡ། ཨི་ཤྭ་རཱ་ཡ། ཨུབྷཾ་བྲཧྨ་ཡ། སརྱ་གྲ་ཧ་
ཨ་དྷི་པ་ཏ་ཡེ། ཙནྡྲ་ནཀྵ་ཏྲ་ཨ་དྷི་པ་ཏ་ཡེ། ཨ་དྷཱི་པྲི་ཐི་ཝི་བྷྱཿ ཨ་སུ་
རེ་བྷྱཿནཱ་ག་བྷྱཿ ས་པ་རི་ཝཱ་ར་བཛྲ་ས་མ་ཡ་སྟཱཾ། ཞེས་བརྗོད་ཅིང༌། རྡོ་རྗེ་
རྩེ་ལྔ་པའི་ཕྱག་རྒྱ་བཅས་པས་དམ་ལ་བཞག །ༀ་ད་ཤ་དི་ཀ་ལོ་ཀ་
པཱ་ལ་ས་པ་རི་ཝཱ་ར་གྲིཏྣ་དཾ་ཨཎྷཾ་སྭཱཧཱ། པཱདཾ་སྭཱཧཱ། པུཥྤ་སྭཱཧཱ། དཱི་པཾ
སྭཱཧཱ། གརྦྷེ་སྭཱཧཱ། ཞེས་པས་མཆོད་ནས། དབང་པོ་རྡོ་རྗེ་འཆང་བའི་ལྷ། །
ལྷ་ཡི་རྒྱལ་པོ་གདོན་གྱི་བདག །ཤར་ཕྱོགས་གདོན་གྱི་ཚོགས་བཅས་
ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མེ་སྟེ་བསྲེག་བྱ་ཟ་བའི་
ལྷ། །དྲང་སྲོང་རྒྱལ་པོ་གདོན་གྱི་བདག །ཤར་ལྷོ་གདོན་གྱི་ཚོགས་
བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །གཤིན་རྗེ་བེ་ཅོན་

འཆང་བའི་ལྷ། །མ་མོའི་རྒྱལ་པོ་གདོན་གྱི་བདག །ལྷོ་ནུབ་གདོན་གྱི་
ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ །ཞགས་
པ་ཐོགས་པ་ཆུ་ཡི་ལྷ། །ཀླུ་པོ་རྒྱལ་པོ་གདོན་གྱི་བདག །ནུབ་བྱང་
གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ།།
རླུང་སྟེ་སྲོག་ཀྱང་འཛིན་པའི་ལྷ། །རིག་འཛིན་རྒྱལ་པོ་གདོན་གྱི་བདག
ནུབ་ཕྱོགས་གདོན་གྱི་ཚོགསབཅས་ལ། །མཆོད་ཅིང་བསྟོད་དེ་ཕྱག་
ཀྱང་འཚལ། །གནོད་སྦྱིན་ལག་ན་དབྱུག་ཐོ་འཛིན། །ནོར་སྐྱོང་རྒྱལ་
པོ་གདོན་གྱི་བདག བྱང་ཕྱོགས་གདོན་གྱི་ཚོགས་བཅས་ལ།
ཅིང་བསྟོད་དེ་ཕྱག་ཀྱང་འཚལ། །དབང་དང་ལྡན་པ་འདྲེན་པའི་ལྷ། །
འབྱུང་པོའི་རྒྱལ་པོ་གདོན་གྱི་བདག །བྱང་ཤར་གདོན་གྱི་ཚོགས་
བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །སྟེང་གི་ཚངས་
པ་ཆེན་པོ་དང༌། །ཉི་མ་ཟླ་བ་གཟའ་ཆེན་པོ། །གཟའ་དང་རྒྱུ་སྐར་
བཅས་པ་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །འོག་གི་ཀླུ་
སྟེ་ས་ཡི་བདག །ས་འཛིན་ལག་པ་ཆེན་པོ་དང་། །དམ་ཚིག་ཤེས་
པའི་ཚོགས་བཅས་ལ། །མཆོད་ཅིང་བསྟོད་དེ་ཕྱག །ཞེས་པས་བསྟོད།
དེ་ནས་ནམ་མཁའ་མཛོད་ཀྱི་ཕྱག་རྒྱ་བཅས་ལ། གོང་གི་ཕྱོགས་སྐྱོང་གི་སྔགས། ཨོཾ་
ཨིནྲ་ཡ་སོགས་ནས། ས་པ་རི་ཝཱ་ར་ན་མཿ སརྦ་ཏ་ཐཱ་ག་ཏེ་བྷྱོཿ༔བི་ཤྭ་མོ་།མཆོད་

ཁེ་བྷྱ༔སརྦ་ཐཱ་ཁཾ། ཨུངྒ་ཏེ་སྥ་ར་ཎ་ཨི་མཾ། ག་ག་ན་ཁཾ་གྲིཏྣ་དཾ་བ་
ཏ་ཡེ་སྭཱཧཱ།ཞེས་པ་ལན་གསུམ་མམ་བདུན་གྱིས་གཏོར་མ་ཕུལ་ནས། ཤར་ཕྱོགས་
རྡོ་རྗེ་ཅན་གྱི་ལྷ་ཚོགས་འཁོར་དང་བཅས། །གཏོར་མ་འབུལ་བ་འདི་
དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག
ཆུ་བདག་རླུང་བདག་ནོར་གྱི་བདག་པོ་དང༌། །དབང་ལྡན་ལྷ་སྟེ་འབྱུང
པོའི་བདག་པོ་དང༌། །སྟེང་གི་ཉི་ཟླ་ཚངས་པ་ཆེན་པོ་དང༌། །ལྷ་རྣམས་
ཀུན་དང་གང་དག་ས་སྟེང་ཀླུ། །རི་ཡི་ལྷ་དང་གཙང་མའི་ཚོགས་བཅས་
ལ། །སྭཿ སུཿ སོ་སོར་གཏོར་མ་ཕུལ་བ་འདི །རབ་ཏུ་དགོས་པའི་
ཡིད་ཀྱིས་བཞེས་ནས་སུ། །རང་རང་ཕྱོགས་སུ་ལེགས་པར་བཞུགས་
ནས་ཀྱང་། །རང་གི་བུ་སྨད་མཛའ་ཤེས་གཉེན་འདུན་བཅས། །ནང་
མི་དམག་དང་དཔུང་བཅས་ཐབས་གཅིག་ཏུ། །ཕྲེང་བ་མེ་ཏོག་དྲི་
དང་བདུག་པ་བཅས། །བསྟོད་དང་གཏོར་མ་མར་མེ་གུས་འབུལ་ན། །
འདི་དག་གསོལ་ཞིང་ལེགས་པར་བསྣམས་ནས་ཀྱང་། །བདག་གི་
ལས་ཀྱི་འབྲས་བུ་མཆིས་པར་མཛོད།ཅེས་པས་ཕྲིན་ལས་བཅོལ་ལ། ཆོས་
རྣམས་ཐམས་ཅད་རྒྱུ་ལས་བྱུང༌། །དེ་རྒྱུ་དེ་བཞིན་གཤེགས་པས་
བསྟན། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་
སྐད་གསུང་། །སྡིག་པ་ཅི་ཡང་མི་བྱ་ཞིང༌། །དགེ་བ་ཕུན་སུམ་

ཚོགས་པར་སྤད། །རང་གི་སེམས་ནི་ཡོངས་སུ་འདུལ། །འདི་ནི་
སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་
སྡོམ་པ་ལེགས་པར་ཡིན། །ཡིད་ཀྱི་སྡོམ་པ་ལེགས་པ་སྟེ། །ཐམས་
ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་
བསྔལ་ཀུན་ལས་དེ་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །
དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །
རྒྱུ་དང་ལས་ལས་ཀུན་དུ་འབྱུང་། །ངོ་བོ་ཉིད་མེད་གནས་མེད་པར། །
དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་
བྱོས། །འོན་ཀྱང་སྐྱོབ་པའི་སྲས་སུ་སྐྱེས། །ཞེས་པས་ཆོས་ཀྱི་སྦྱིན་པ་བྱ་
ལ། སྲུང་མ་དམ་ཚིག་ཅན་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་
ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་དར་ཞིང་འཇིག
རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང༌། བདག་ཅག་དཔོན་སློབ་
འཁོར་དང་བཅས་པ་རྣམས་ཀྱི་ཆོས་བསྒྲབ་པའི་བར་ཆད་ཉེ་བར་ཞི་
བ་དང་བསམ་པའི་དོན་ཐམས་ཅད་ཆོས་དང་ལྡན་པ་ཡིད་བཞིན་དུ་
འགྲུབ་པར་མཛད་དུ་གསོལ། ཞེས་བརྗོད་ལ། ཁུ་ཚུར་གཉིས་བསྣོལ་བའི་
འཐེབ་སྲིན་གྱིས་སེ་གོལ་ཕྱིར་གཏོགས་ཤིང༌། ཨོཾༀ་ད་ཤ་དི་ཀ་པ་ལ་ས་པ་རི་ཝ་
ར་གཙྪ། ཞེས་པས་གཤེགས་སུ་གསོལ། གཉིས་པ་འབྱུང་པོ་རྣམས་ལ་དབུལ་ཏེ།

ཨོཾ་བཛྲ་ཡཀྵ་ཧཱུཾ། ཨོཾ་བཛྲ་ཛཱ་ལ་ཨ་ན་ལ་སོགས། ཨོཾ་ཨ་ཀཱ་རོ་མུ་ཁཾ།
སོགས་གོང་བཞིན་བརྗོད་ལ། རང་གི་སྙིང་ག་ནས་འོད་ཟེར་འཕྲོས་པས་ལྷ་
ཀླུ་གནོད་སྦྱིན་འབྱུང་པོའི་ཚོགས་འཁོར་དང་བཅས་པ་ཨོཾ་བཛྲ་ས་
མཱ་ཛཿ ཞེས་པས་སྨན་དྲངས་པར་བསམ་ཞིང༌། རྡོ་རྗེ་དྲིལ་བུ་འཛིན་པས། ལྷ་དང་
ལྷ་མིན་གནོད་སྦྱིན་ལྟོ་འཕྱེ་གྲུལ། །ནམ་མཁའ་ལྡིང་དང་འདབ་བཟང་
ལུས་སྲུལ་པོ། །དྲི་ཟ་སྲིན་པོ་གདོན་གྱི་ཚོགས་རྣམས་དང༌། །གང་
དག་ས་ལ་གནས་པའི་རྫུ་འཕྲུལ་ཅན། །བུ་སྨད་བཅས་ཤིང་གཡོག་
འཁོར་བཅས་པ་ལ། །བདག་གི་པུས་མོ་ས་ལ་གཙུགས་ནས་ནི། །
ཐལ་མོ་སྦྱར་ནས་ཁྱེད་ལ་གསོལ་འདེབས་ཀྱི། །གསན་ནས་ཕན་
གདགས་སླད་དུ་འདིར་གཤེགས་ཤིག །ཨོཾ་སརྦ་ལོ་ཀ་ཀཱ་ར་ཨེ་ཧ་
ཧིས་སྤྱན་དྲངས། པདྨ་ཀ་མ་ལཱ་ཡ་སྟཱཾ་གྱིས་གདན་ཕུལ། ཨོཾ་སརྦ་ལོ་ཀ་ཀཱ་
ར་གྲི་ཏྣ་དཾ་ཨ། ཞེས་པའི་བར་མཆོད་ལ། གཏོར་མ་གསོལ་བར་བསམ་ཞིང༌། ཨོཾ་
དེ་ཝ། ནཱ་ག ཡཀྵ། གནྡྷརྦ། ཨ་སུ་ར། ག་རུ་ཌ། ཀིནྣ་ར། མ་ཧོ་ར་ག
མ་ནུ་ཥྱ། ཨ་མ་ནུ་ཥྱ་ས་པ་རི་ཝཱ་ར། ན་མཿ སརྦ་ཏ་ཐཱ་ག་རེ་བྩོ་བི་
ཤྭ་མུ་ཁེ་བྷྱེཿ སརྦ་ཐཱ་ཁཾ། ཨུངྒ་ཏེ་སྤ་ར་ན་ཨི་མཾ་ག་ག་ན་ཁཾ། གྲིཧྣ་དཾ་
བྷ་ལྱ་དི་སྭཱཧཱ། ཞེས་ལན་གསུམ་མམ་བདུན་གྱིས་ཕུལ་ལ། འབྱུང་པོ་གང་
དག་རི་རབ་སྟེང་གནས་དང་། །དགའ་བའི་ཚལ་དང་ལྷ་ཡི་གནས་

རྣམས་དང༌། །ཤར་ནུབ་རི་དང་ཉི་ཟླའི་ཁྱིམ་རྣམས་དང༌། །རི་བོ་
ཀུན་ལ་གང་དག་གནས་པ་དང༌། །རིན་ཆེན་གླིང་ན་ལྷག་པར་གང་
གནས་དང༌། །ཆུ་བོ་ཀུན་དང་ཆུ་བོའི་མདོ་རྣམས་དང༌། །མཚོ་དང་
རྫིང་བུ་ལྟེང་ཀ་ཆུ་ངོགས་དང༌། །གཡའ་ཆུ་བསིལ་མ་ཅན་ན་གང་
གནས་དང༌། །གྲོང་དང་ཕྱུགས་ལྷས་གྲོང་ཁྱེར་སྟོང་པ་དང༌། །ཁང་
སྟོང་དག་དང་ལྷ་ཡི་གནས་རྣམས་དང་། །གཙུག་ལག་ཁང་དང་མཆོད་
རྟེན་གནས་རྣམས་དང་། །དཀའ་ཐུབ་གནས་དང་གླང་ཆེན་བྲེས་རྣམས་
དང༌། །རྒྱལ་པོའི་དཀོར་ཁང་དག་ན་གང་གནས་དང༌། །ལམ་སྲང་
སུམ་མདོ་དང་ནི་བཞི་མདོ་དང༌། །གང་དག་ལམ་པོ་ཆེ་དང་ཤིང་གཅིག་
དྲུང༌། །དུར་ཁྲོད་ཆེན་པོ་ནགས་ཚལ་ཆེན་པོ་དང༌། །སེང་གེ་དྲེད་
དང་གཅན་གཟན་གནས་རྣམས་དང་། །འབྲོག་ཆེན་འཇིགས་སུ་རུང་
བར་གང་གནས་དང༌། །གང་དག་གླིང་མཆོག་དག་ན་གནས་པ་དང༌།།
ལྷུན་པོ་དུར་ཁྲོད་དག་ན་གནས་པ་རྣམས། །རབ་ཏུ་དགེས་ཤིང་མགུ་
བར་གྱུར་ནས་སུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་
དང་གཏོར་མ་མར་མེ་གུས་འབུལ་ན། །འདི་དག་གསོལ་ཞིང་ལེགས་
པར་བཞེས་ནས་ཀྱང་། །བདག་གི་ལས་ཀྱི་འབྲས་བུ་མཆིས་པར་
མཛོད། །ཅེས་པ་འཕྲིན་ལས་བཅོལ་ཞིང་། ཆོས་རྣམས་ཐམས་ཅད་རྒྱུ་ལས་

བྱུང་། །ཞེས་པ་ནས། འོན་ཀྱང་སྐྱོབ་པའི་སྲས་སུ་སྐྱེ། །ཞེས་པའི་བར་སྔར་
ལྟར་ཆོས་ཀྱི་སྦྱིན་པ་བྱིན་ལ།ལྷ་ཀླུ་གནོད་སྦྱིན་འབྱུང་པོའི་འཁོར་དང་བཅས་
པ་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ་
སོགས་ཕྱོགས་སྐྱོང་གི་སྐབས་ལྟར་བརྗོད། མཆོད་ཡོན་གྱི་ཕྱག་རྒྱ་བཅས། ཨོཾ་སརྦ་
ལོ་ཀ་ཀཱ་ར་གྲིཏྣ་དཱཾ་གྷཾ་སྭཱཧཱ། གཙྪ་ཞེས་དང༌། ཁུ་ཚུར་བསྣོན་པའི་མཐེབ་སྲིན་
གྱི་སེ་གོལ་ཕྱིར་གཏོགས་ལ་གཙུ་ཞེས་པས་གཤེགས་སུ་གསོལ། ལྔ་པ་བགེགས་ལ་
བསྔོ་བ་ནི། རང་ཉིད་རིགས་ཀྱི་ཁྲོ་བོ་གང་ཡིན་གྱི་ང་རྒྱལ་དང་ལྡན་པས་འདོད་པའི་རྒྱལ་
པོའི་ཕྱག་རྒྱ་བཅིངས་ལ། ཨོཾ་བཛྲ་སཏྭ་ཀྲོ་དྷ་ཨ་ནཱ་ལརྐ། མ་ཧཱ་བཛྲ་ཀྲོ་དྷ།
དྲ་བ་དྲ་བ། བི་དྲ་བ་བི་དྲ་བ། སརྦ་ཨ་པ་ཡ། ནཱ་ཤ་ཡ་ནཱ་ཤ་ཡ། ཧ་ར་
ཧ་ར། པྲ་ནཱ་ན་ཧཱུྃ་ཕཊ། ཁམས་གསུམ་རྣམ་རྒྱལ་གྱི་སྔགས་དང་། གནས་སྐབས་
གཞན་དུ་ཆ་གསུམ་གཏོང་ཚེ་རང་རིགས་ཀྱི་ཁྲོ་བོའི་སྔགས་བརྗོད། ན་མོ་རྗེ་བཙུན་
རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་
བཀའ་བདེན་པ་དང༌། སངས་རྒྱས་ཀྱི་བཀའ་བདེན་པ་དང༌། ཆོས་
ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། གསང་
སྔགས་དང་། རིགས་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་ཀྱི་བཀའ་
བདེན་པ་དང་། བཅོམ་ལྡན་འདས་ངན་སོང་ཐམས་ཅད་ཡོངས་སུ་སྦྱོང་
བ་གཟི་བརྗིད་རྒྱལ་པོ་ཀུན་རིག་རྣམ་པར་སྣང་མཛད་ཀྱི་ལྷ་ཚོགས་

འཁོར་དང་བཅས་པ་རྣམས་ཀྱི་བཀའ་བདེན་པ་དང༌། བདེན་པོ་ཆེན་
པོས་བྱིན་གྱིས་རླབས་ཀྱིས་བགེགས་ཀྱི་ཟརིམ་གྲོ་ལྟ་བུ་ཡིན་ཚེ་སྦྱིན་པའི་
བདག་པོ་ཞེས་བགྱི་བའི་སོགས་ཁ་སྒྱུར་ཤེས་པར་བྱ། གཞན་དུ་བདག་བསྐྱེད་ལ་ལྷ་
གང་བསྒོམ་པ་དེའི་བཀའ་བདེན་པ་ཅེས་བརྗོད། ཚེ་འདས་སོགས་ལ་གནོད་བྱེད་ཀྱི
བགེགས་ཀྱི་གཙོས་བགེགས་ཀྱི་རིགས་སུ་གཏོགས་པ་ཐམས་ཅད་མདུན་དུ་བཀུག་ནས་
གཏོར་མ་སྦྱིན་པར་བསམ་ལ། ལག་པ་གཡོན་པའི་ཁུ་ཚུར་སྙིང་གར་བཅངས། གཡས་
སྐྱབས་སྦྱིན་ཕྱག་རྒྱ་མདུན་ནས་བསྐོར་ཞིང༌། མཐར་མཆོག་སྦྱིན་བྱེད་པ་སོགས་ཕྱག་
ལེན་མཐོང་བརྒྱུད་ལྟར་བྱས་ལ། རིགས་གང་ཡིན་པ་དེ་དག་ཐམས་ཅད་
སྐད་ཅིག་ཐང་ཅིག་ཡུད་ཙམ་འདི་ཉིད་ལ་འདིར་མཆིས་པར་གྱུར་ཅིག །
ཊཀྐི་ཧཱུཾ་ཛཿ ཞེས་ཚར་གཅིག་བརྗོད། ༀ་གུང་ཀ་རེ་གུང་ཀ་རེ་སྭཱ་ཧཱ། ཨོཾ་
པི་ཙིཔི་ཙི་སྭཱཧཱ། ཨོཾ་གུང་གུང་སྭཱཧཱ། སརྦ་བི་གྲིནྣེ་དཾགྷཾ་སྭཱཧཱ། བར་
གྱིས་མཆོད་ལ། ཨོཾ་གུང་ཀ་རེ་གུང་ཀ་རེ་སྭཱཧཱ། ཨོཾ་པི་ཙི་པི་ཙི་སྭཱཧཱ། ཨོཾ་
གུང་གུང་སྭཱཧཱ། སརྦ་བི་གགྲཱ་ན་མཿ སརྦ་ཏ་ཐཱ་ག་ཏེ་བྷོ། ཞེས་སོགས་
བཏགས་ལ་ལན་གསུམ་གྱིས་གཏོར་མ་བྱིན་པས་ཚིམ་པར་བསམས་ལ། གང་ཞིག་
མཚན་མོར་རྒྱུ་བ་ཡི། །འབྱུང་པོ་རྣམས་དང་ཤ་ཟ་དང༌། །སྲིན་པོ་ཤ་
རྗེན་ཟ་བ་དང༌། །སེམས་ཅན་རྣམ་པ་སྣ་ཚོགས་པ། །ལྗོན་ཤིང་གེལ་
པ་སོགས་གནས་པ། །དེ་དང་དེ་ལ་གཏོར་མ་ནི། །བཟའ་བ་ཤ་ཆང་

ལ་ཕུག་བཅས། །འབྲས་ཆེན་འབྲས་བུ་མང་པོ་ཡི། །མཆོད་སྦྱིན་
འདི་ཡིས་མགུ་བྱོས་ལ། །གནོད་པའི་བསམ་པ་ཞི་བ་དང༌། །བདག་
ཅག་རྣམས་ལ་ཕན་པའི་ཡིད། །དེ་རིང་ཕྱིན་ཆད་བསྐྱེད་པར་གྱིས།།
ཞེས་བསྔོས་པས། རྒྱན་གྱིས་བརྒྱན་པར་བྱས་ཀྱང་མཆོད་སྤོད་ཅིང་། །
དུལ་ཞིང་ཡང་དག་སྡོམ་ལ་ཚངས་པར་སྤྱོད། །འབྱུང་པོ་ཀུན་ལ་
ཆད་པ་སྤངས་པ་སྟེ། །དགེ་སློང་དགེ་སྦྱོང་དེ་ཡི་བྲམ་ཟེའང་དེ། །མཚོན་
ཆས་མི་འཇིགས་གང་ཡང་མེད། །འཆི་བའི་སྲོག་ལ་ཀུན་ཀྱང་མཛེམ།།
འཚོ་བའི་ཟས་ལ་ཀུན་ཀྱང་འདུ། །རང་གི་ལུས་ལ་དཔེ་ལོང་ལ།།གཞན་
ལ་གནོད་པ་མ་བྱེད་ཅིག །ༀ་ཆེན་པོའམ་ཆུང་ངུ་གང་དག་གིས།།
ལུས་ལ་མངོན་པར་གནོད་གྱུར་པ། །ནད་དེ་ཉེ་བར་ཕྱུང་ནས་སུ།།
གདོན་དེ་རང་གི་གནས་སུ་དེང་། །དེ་ལྟར་བདག་གིས་ཅི་ནུས་ཀྱི། །
མཆོད་དང་བསྙེན་བཀུར་བྱས་པ་ཡིས། །དམ་ཚིག་གནས་ལ་གནས་
ནས་སུ། །བདག་གིས་བསམ་པ་སྐོང་བར་མཛོད། །རྟག་ཏུ་དམ་ཚིག་
ལ་གནས་ཤིང་། །འདིར་ནི་བདག་ཅག་འཁོར་བཅས་ཀྱི། །ནད་དེ
རབ་ཏུ་སོལ་མཛོད་ལ། །གདོན་རྣམས་རང་གི་གནས་སུ་སོང༌། །ཞེས་
བརྗོད་ཅིང་། ཨོཾ་སརྦ་བིག་གཙ། ཞེས་པས་གཤེགས་སུ་གསོལ། གཏོར་མ་
གཙང་སར་དོར་ཞིང་། རོལ་མོའི་སྒྲ་དྲག་པོ་བཅས་པས། ན་མཿ ས་མནྟ་ཀཱ་ཡ་ཝ་

ཀ་ཙིཏྟ་བཛྲ་ནཾ། ན་མོ་བཛྲ་ཀྲོདྷཱ་ཡ། མཧཱ་དཾ་ཀྵེ་ཌ་བྷེ་ར་ཝཱ་ཡ། ཨ་སི་
མུ་ས་ལ། པ་རི་ཤུ་པཱ་ཤ་ཧསྟཱ་ཡ། ཨོཾ་བཛྲ་ཨམྲྀ་ཏ་ཀུཎྜ་ལི། ཁ་ཁ་ཁཱ་
ཧི་ཁཱ་ཧི། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ།
གརྫ་གརྫ། བི་སྤོ་ཊ་ཡ་བི་སྤོ་ཊ། སརྦ་བིགྷན་བི་ནཱ་ཡ་ཀཱ་ནཱན། མཧཱ
ག་ཎ་པ་ཏི་ཛཱི་ཝནྟ་ཨནྟ་ཀ་རཱ་ཡ་སྭཱཧཱ། ཞེས་བདུད་རྩི་འཁྱིལ་བའི་སྔགས་
ཀྱིས་མཚམས་བཅད་པར་བུའོ། །ངེ་དག་ནི་འཇིག་རྟེན་པ་གཏོར་མས་མཆོད་པའི་ཆོ་
གའོ། དེ་བཞིན་དུ་བྱ་བ་དང་སྤྱོད་པའི་རྒྱུད་ཀྱི་ཆོ་ག་རྣམས་ཀྱི་སྐབས་སུའང༌། གཏོར་མ་
བསངས་སྦྱངས་བྱིན་གྱིས་རླབས་པ་རྣམས་སོ་སོའི་ཆོ་ག་ནི་འདི་ཁོ་ན་ལྟར་ཉམས་སུ་
བླངས་པས་འགྲུབ་བོ། འོན་ཀྱང་བྱ་བའི་རྒྱུད་ལ་ལྷའི་ང་རྒྱལ་གྱིས་མགྲོན་དགུག་པ་མེད་
པས། སྔོན་དུ་བདག་མེད་གཉིས་ཀྱི་རྣལ་འབྱོར་ལ་སེམས་བཞག་ལ། དེའི་ངང་ལ་ས་
མགྲོན་དགུག་པ་སོགས་བྱ་བ་ཉིད་དོ། དེ་ལྟར་རྒྱུད་སྡེ་འོག་མ་གསུམ་གྱི་ཆོ་ག་ལ་ཉེ་
བར་མཁོ་བའི་ཡན་ལག་གཏོར་མ་ཆ་གསུམ་གྱི་ཆོ་ག་བསྡུས་པ་འདི། ཤཱཀྱའི་དགེ་སློང་
ཀུན་དགའ་བཟང་པོས་སློབ་དཔོན་ཤྲ་དྷ་ཀཱ་ར་ཝརྨའི་གཞུང་དང་མཐུན་པར་སློབ་མ་དག་
གི་དོན་བྲིས་པའོ། །ཆ་གསུམ་གཏོར་མ་འདི་བྱ་སྤྱོད་རྣལ་འབྱོར་རྒྱུད་གསུམ་གྱི་ཡན་
ལག་ཏུ་གསུང་པའི་ཕྱིར། བླ་མེད་ལ་མཁོ་རིགས་མེད་ཅིང་གཞན་གྱི་རིམ་གྲོ་ལྟ་བུར་
དགོས་ཚེ་བདག་བསྐྱེད་ཀྱང་རྒྱུད་སྡེ་འོག་མར་གཏོགས་པའི་ལྷ་གང་རུང་ལ་བརྟེན་པ་མ་
གཏོགས་བླ་མེད་ཀྱི་བདག་བསྐྱེད་བྱ་མི་རུང་ཞིང་། བདེན་བརྡར་མགོར་རང་རིགས་ཀྱི་

ཁྲོ་བོའི་སྔགས་བརྗོད་པ་དང༌། ལྷ་གང་ཡིན་གྱི་མཚན་བརྗོད་པ་རྣམས་ཁ་བསྒྱུར་ཤེས་
པར་བྱའོ། །འདི་ཡང་ཀུན་རིག་གི་ཆོ་ག་གཞན་ཕན་བདུད་རྩིའི་ཆ་ལག་ཏུ་དམིགས་ནས་
རིགས་དྲུག་ཡི་དྭགས་ཀྱི་གཏོར་མ་གཉིས་དཀྱུས་སུ་བཅུག་གསལ་བྱེད་ཡིག་ཆུང་ཅུང་
ཟད་བཏབ་པ་འདི་བཞིན་མཁན་མིང་དཔལ་ལྡན་བློ་གྲོས་རྒྱལ་མཚན་གྱིས་སྦྱར་བའོ། །
དགེ་ལེགས་འཕེལ།།
སཱཙྪའི་རབ་གནས།
ཨོཾ་བཛྲ་སཱ་ཏྭ་ཀྲོ་དྷ་སོགས། ཨོཾ་སརྦ་བིགྷན་ཏེ་ན་མ་སརྦ༴ ཨོཾ་སུམྦྷ་ནི་
སུམྦྷ་ནི་ཧཱུཾ༴ དེང་འདིར་བདེ་བར་གཤེགས་པའི་སྐུ་གསུང་ཐུགས་
ཀྱི་བརྟེན་འདི་རྣམས་ལ་བར་དུ་གཅོད་པར་བྱེད་པའི་བདོན་བགེགས་
ལོག་པར་འདྲེན་པ་ཐམས་ཅད་གཏོར་མ་འདི་ལམ་རྔན་ཏིང་ལོ་ལམ་
སྒྲོན་ཆང་བུ་ལམ་རྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་འདིར་མ་
གནས་པར་གཞན་དུ་སོང་ཤིག །རང་གི་སྙིང་ག་ནས་འོད་ཟེར་འཕྲོས་
པས་ཁྲོ་བོ༴ སྭ་མ་ཛ༔ ཧཱུཾ་ཡེ་ཤེས་བསྐལ་པའི་མེ་ལྟར་ནསསོགས་ནས།
བགེགས་ཀྱི་དགྲ་ལ་ཕྱག་འཚལ་བསྟོད། །ན་མོ་རྗེ་བཙུན་རྩ་བ་དང་
བརྒྱུད་པར་བཅས་པའི་དཔལ་ལྡནསོགས་ནས། ཁྲོ་བོ་ཁྲོ་མོ་རྣམས་ཀྱི་
བཀའ་བདེན་པ་དང་། ཁྱད་པར་དུ་ཡང་ཡི་དམ་རྒྱུད་བསྡེ་བཞིའི་ལྷ་

ཚོགས་འཁོར་དང་བཅས་པ་རྣམས་ཀྱི་བཀའ་བདེན་པ་དང༌། བདེན་
པོ་ཆེན་པོའི་བྱིན་གྱིས་བརླབས་ཀྱིས་དེ་བཞིན་གཤེགས་པའི་སྐུ་
གསུང་ཐུགས་ཀྱི་བརྟེན་རྣམས་ལ་ཁྲུས་ཀྱི་མངའ་གསོལ་བ་ལ་བར་
ཆད་བྱེད་པའི་གདོན་བགེགས་ལོག་པར་འདྲེན་པའི་ཚོགས་གང་ཡིན་
པ་དེ་དག་ལ་རྒྱུད་སྡེ་དང་མཐུན་པའི་སྦྱོང་བ་རྣམ་པར་དག་པ་བྱས་
ཟིན་པས་དེས་ཚིམ་པར་གྱིས་ལ་སའི་ཕྱོགས་འདིར་མ་གནས་པར་
གཞན་དུ་སོང་ཤིག །གང་དག་མི་འགྲོ་བ་དེ་དག་ལ་དེ་བཞིན་གཤེགས་
པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་
ཁྲོ་བོ་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་
ཚལ་པ་བརྒྱར་འགས་པར་བྱའོ། །སུམྦྷ་སོགས། བཛྲ་སཏྭ་ཀྲོ་དྷ་སོགས།
འཇིགས་པའི་ཧཱུཾ་སྒྲ་སོགས། ཇི་ལྟར་བལྟམས་པ་སོགས། འདི་ནི་ཁྲུས་
མཆོག་དཔལ་དང་ལྡན། །དེ་བཞིན་གཤེགསསོགས་ནས དེ་དག་སྐུ་
ལ་མཚུངས་པསོགས་ནས།ཀཱ་ཡ་བི་ཤོ་དྷ་ནི་སྭཱཧཱ། ཨོཾ་སྭབྷ་ཝསོགས་ནས།
སྟོང་པའི་ངང་ལས་སེང་གེས་བཏེགས་པའི་རིན་པོ་ཆེའི་ཁྲི་སྣ་ཚོགས་
པདྨ་དང་ཟླ་བའི་སྟེང་དུ་ཨོཾ་ལས་འཁོར་ལོ་ཨོཾ་གྱིས་མཚན་པ་ལས་རྣམ་
པར་སྣང་མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། དར་གྱི་
ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ། དེ་ཞུ་བ་ལས་བྱུང་

བའི་ཆོས་སྐུའི་མཆོད་བརྟེན་ཡང་ཤིང་རྒྱ་ཆེ་བར་གྱུར་པའི་བུམ་པའི་
ནང་དུ་དབུས་སུ་སེང་གེ །ཤར་དུ་གླང་པོ་ཆེ། ལྷོར་རྟ། ནུབ་དུ་རྨ་བྱ།
བྱང་དུ་མཁའ་ལྡིང་རྣམས་ཀྱི་བཏེགས་པའི་རིན་པོ་ཆེའི་ཁྲི་པདྨ་དང་
ཟླ་བའི་གདན་རེ་རེ་དང་བཅས་པའི་དབུས་སུ། རྣམ་པར་སྣང་མཛད་
དཀར་པོ་བྱང་ཆུབ་མཆོག་གི་ཕྱག་རྒྱ་ཅན། ཤར་དུ་མི་བསྐྱོད་པ་སྔོན་
པོ་གཡས་ས་གནོན་གཡོན་མཉམ་བཞག་གི་ཕྱག་རྒྱ་ཅན། ལྷོར་རིན་
འབྱུང་སེར་པོ་གཡས་མཆོག་སྦྱིན་གཡོན་མཉམ་བཞག་གི་ཕྱག་རྒྱ་
ཅན། ནུབ་ཏུ་འོད་དཔག་མེད་དམར་པོ་མཉམ་བཞག་གི་ཕྱག་རྒྱ་ཅན།
བྱང་དུ་དོན་ཡོད་གྲུབ་པ་ལྗང་ཁུ་གཡས་སྐྱབས་སྦྱིན་གཡོན་མཉམ་
བཞག་གི་ཕྱག་རྒྱ་ཅན། ཐམས་ཅད་ཀྱང་དར་གྱི་ན་བཟའ་དང་། རིན་
པོ་ཆེའི་རྒྱན་གྱི་བརྒྱན་པ། ཞབས་རྡོ་རྗེའི་སྐྱིལ་ཀྲུང་གི་བཞུགས་པའི་
མཐའ་སྐོར་དུ་སངས་རྒྱས་དང་བྱང་ཆུབ་སེམས་དཔའ་བསམ་གྱིས་མི་
ཁྱབ་པའི་བསྐོར་བ་དང་བཅས་པར་གྱུར། ༀ་སྭ་བྷ་ཝསོགས་ནས།སྟོང་
པའི་ངང་ལས་པདྨ་མ་དང༌། ཟླ་བའི་སྟེང་དུ་ཨོཾ་ཨཱ་ཧཱུཾ་ལས་རྡོ་རྗེ་ཧཱུཾ་
ལས་རྡོ་རྗེ་ཨོཾ་ཨཱ་ཧཱུཾ་གི་མཚན་པ་ལས་རྡོ་རྗེ་སེམས་དཔའ་སྐུ་མདོག་
དཀར་པོ་རྡོ་རྗེ་དང་དྲིལ་བུ་འཛིན་པ། དར་གྱི་ན་བཟའ་དང་རིན་པོ་
ཚེའི་རྒྱན་གྱིས་རྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་

པར་གྱུར། དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱ། ཐུགས་
ཀར་ཧཱུཾ།ཧཱུཾ་ལས་འོད་ཟེར་འཕྲོས་པས་དེ་བཞིན་གཤེགས་པ་རིགས་
ལྔའམ། རྡོ་རྗེ་སེམས་དཔའ་དང་།འོད་དཔག་མེད་ལ་སངས་རྒྱས་དང་
བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོྃ་བཛྲ་ས་མ་ཛཿ
མ་ལུས་སེམས་ཅན་ཀུན་གྱི་སོགས། ཨོྃ་པཛྲ་པུཥྤ་ཧཱུཾ། སོགས། ཨོཾ་བཛྲ་
ནཻ་ཝི་དྱེ་ཧཱུཾ། ཛཿཧཱུཾ་བཾ་ཧོཿ ལན་མང་དུ་བརྗོད་ཅིང༌། དེ་ཐམས་ཅད་ཀྱི་སྤྱི་
བོར་ཨོཾ་ལས་འཁོར་ལོ་ཨཾ་གྱིས་མཚན་པ། མགྲིན་པར་ཨཱ་ལས་པདྨ་
ཨཱ་ལས་མཚན་པ་ཐུགས་ཀར་ཧཱུཾ་ལས་རྡོ་རྗེ་ཧཱུཾ་གིས་མཚན་པ། སླར་
ཡང་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་
བཅས་པ་ཨོཾ་བཛྲ་ས་མ་ཛཿ དེ་བཞིན་གཤེགས་པ་ཐམས་ཅད་ཀྱིས་
འདི་རྣམས་ལ་མངོན་པར་དབང་བསྐུར་སྩལ་དུ་གསོལ། ཇི་ལྟར་བལྟམ་
པ་སོགས། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་
སྐུ་གང༌། དྲི་མ་དག །ཆུའི་ལྷག་མ་ཡར་ལུད་པ་ལས་རིགས་ལྔ་ལ་
རིགས་ལྔ་སོ་སོ་དང་སྐུ་གཟུགས་ཀྱི་རྟེན་རྣམས་རྡོ་རྗེ་སེམས་དཔའ་
དང་གསུང་གི་བརྟེན་རྣམས་ལ་འོད་དཔག་མེད་ཀྱིས་དབུ་བརྒྱན།མཆོད་
པ། ཨོཾ་སརྦ་ཏ་ཐཱ་ག་ཏྭ་ཧཱུཾ སོགས་ནས།ཆོས་སྐུ་ནམ་མཁའ་བཞིན་སོགས།
བསྟོད་བཤགས་བྱ་དེ་ནས། རྡོ་རྗེ་སེམས་དཔའ་སེམས་དཔའ་ཆེ། སོགས།

འདོད་ཆགས་རྡོ་རྗེ་ཆོས་ཀྱི་སྐུ། །སྐུ་རྟོག་ཡེ་ཤེས་རྡོ་རྗེའི་གསུང༌། །
ཏིང་འཛིན་ཆེན་པོའི་ཕྱག་རྒྱ་ཅན། །ཕྱག་འཚལ་སྣང་བ་མཐའ་ཡས་
ལའོ། །ཀུན་མཁྱེན་ཡེ་ཤེས་སྤྱན་ལྡན་སྐོན་བྲལ་ཡང༌། སོགས། ཨོཾ་
ཙ་ཀྵ་ཙ་ཀྵ་བི་ཤོ་དྷ་ནི་སྭཧཱ། ཡེ་ཤེས་ཀྱི་སྤན་རྣམས་པརསོགས། ཡེདྷ་
རྨ་སོགས། ཕྱོགས་བཅུ་ན་བཞུགས་པའི་སངས་རྒྱས་དང༌། སོགས། ཨོཾ་
སུ་པྲ་ཏིཥྛ། ཡེ་དྷརྨཱ། མང་དུ་བརྗོད་མེ་ཏོག་གཏོར། མཆོད་རྟེན་ལྷ་དང་བཅས་
པ་ཞུ་བ་ལས་ཚ་ཚའི་རྣམ་པ་ཇི་ལྟ་བ་བཞིན་དུ་གྱུར། རྡོ་རྗེ་སེམས་
དཔའ་ཞུ་བ་ལས་བྱུང་བའི་རྟེན་སོ་སོའི་རྣམ་པ་ཇི་ལྟ་བ་བཞིན་དུ་གྱུར།
འོད་དཔག་མེད་ཞུ་བ་ལས་བྱུང་བའི་དབྱངས་དང་གསལ་བྱེད་ཀྱི་ཡེ་
གེའི་རང་བཞིན་ཀླེགས་བམ་གྱི་གཟུགས་སུ་གྱུར། ཨོཾ་སརྦ་ཏ་ཐཱ་ག་
ཏ་སོགས་ནས་མཆོད་བརྟེན་ལ། སྣ་ཚོགས་པདྨ་ཟླ་བའི་གདན་སྟེངས་སུ། །
སྣ་ཚོགས་རིན་ཆེན་ཁམས་ལས་གྲུབ་པ་ཡི། །སྤྲུལ་པའི་མཆོད་རྟེན་
སྣ་ཚོགས་རྒྱན་གྱི་སྤྲས། །ཆོས་སྐུའི་རང་བཞིན་ཅན་ལ་ཕྱག་འཚལ་
ལོ། །དག་པའི་འདོད་ཆགས་བྲལ་བའི་རྒྱུ། སོགས། འཇུག་ཏུ བསྟོད་པར་
འོས་པ་ཐམས་ཅད་ལ་སོགས་ནས། མི་གྱུར་ལྷུན་པོ་སྐུ་ཡི་བཀྲིསསོགས་
བཀྲ་ཤིས་བྱ་ལོ། དགེའོ། །

དཔལ་ཐུབ་བསྟན་གསེར་མདོག་ཅན།
ཚ་གསུར།
༈ ཚ་གསུར་གཏོང་བར་འདོད་རྣམས་ཀྱིས། སྐྱབས་སེམས་ནི། དཀོན་མཆོག
གསུམ་ལ་སྐྱབས་སུ་མཆི། །གཞན་དོན་བྱང་ཆུབ་སྤྱོད་པ་སྤྱད།།ལན་
གསུམ། བདག་ཉིད་སྤྱན་རས་གཟིགས་དབང་གསལ། །སྙིང་གའི་
ཧྲཱི༔ལས་འོད་ཟེར་འཕྲོས། །མཆོད་ཡུལ་རྒྱ་མཚོ་གཞི་བདག་དང༌། །
འགྲོ་བ་རིགས་དྲུག་ལན་ཆགས་བགེགས། །དྲི་ཟ་བར་དོར་གནས་
པ་བཅས། །ཐམས་ཅད་ཚུར་བྱོན་འདིར་ཞུགས་ཤིག །སྤྱན་འདྲེན་ནོ།ཨོཾ་
ཨཱཿཧཱུཾ། ཆོས་ཀུན་སྟོང་པའི་ངང་ཉིད་ལས། །གསུར་མཆོད་འདོད་
པའི་ཡོན་ཏན་ལྔ། །ཅི་འདོད་རྟག་པར་འཇོ་བའི་སྤྲིན། །ཞིང་ཀུན་ཁྱབ་
པར་རྒྱས་གྱུར་ཅིག །བྱིན་བརླབ་པའོ། ན་མཿ སརྦ་ཏ་ཐཱ་ག་ཏ་ཨ་ཝ་
ལོ་ཀི་ཏི་སཾ་བྷ་ར་སཾ་བྷ་ར་ཧཱུཾ། ལན་བདུན། ཨོཾ་བཛྲ་ཨཉྙཾ་ནས་ཤཔྟ་པྲ་
ཏི་ཙྪ་སྭཱཧཱ དེ་བཞིན་གཤེགས་པ་རྒྱལ་བ་རིན་ཆེན་མང་ལ་ཕྱག་
འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་
འཚལ་ལོ། །སྐུ་འབྱམས་ཀླས་ལ་ཕྱག་འཚལ་ལོ། །འཇིགས་པ་ཐམས་
ཅད་དང་བྲལ་བ་ལ་ཕྱག་འཚལ་ལོ།།སྣང་སའི་དཀྱིལ་འཁོར་ཡོངས་
ཁེངས་པ། །འདོད་ཡོན་གསུར་གྱི་མཆོད་སྤྲིན་འདི། །བླ་མ་ཡི་དམ་

ལྷ་ཡི་ཚོགས། །རྒྱལ་བ་སྲས་སློབ་ཐམས་ཅད་དང༌། །བསྟན་སྲུང
ནོར་སྦྱིན་བཅས་ལ་འབུལ། ། ཡུལ་ལྷ་གཞི་བདག་གནས་བདག
དང་། །རབ་དགའ་ཟུར་ཕུད་ལྔ་པ་སོགས། །ཟས་སུ་དྲི་ལ་བཟའ
རྣམས་དང༌། །མར་གྱུར་རིགས་དྲུག་སེམས་ཅན་དང༌། །ལན་ཆགས
ཤ་འཁོན་བགེགས་ཀྱི་རིགས། །ཤི་ནས་རིང་པོ་མ་ལོན་པའི། །སྲིད་
པ་བར་དོའི་སེམས་ཅན་བཅས། །ཀུན་ལ་སྦྱིན་ནོ་ཐོབ་པར་གྱུར། །
མཆོད་སྦྱིན་ནོ། མཆོད་ཡུལ་རྒྱ་མཚོ་མཉེས་གྱུར་ནས།
གཞན་ཕྱི་ནང་བར་ཆད་ཞི། །ཚེ་བློ་བསོང་ནམས་ལོངས་སྤྱོད་རྒྱས།
སྐྱེ་འགྲོ་ཆགས་ཤིང་འདུན་པ་དང༌། །དགྲ་བགེགས་གདུག་པ་ཚར་
གཅོད་མཛོད། །འཕྲིན་བཅོལ་ལོ། སྦྱིན་གནས་འཇིག་རྟེན་སྐྱོང་ཚོགས
ཀྱིས། །ཉེས་སྲུང་ལེགས་པའི་ཕྱོགས་ལ་སྦྱོར། །བར་དོའི་འགྲོ་རྣམས
འཇིགས་སྐྲག་དང༌། །འཁྲུལ་སྣང་སྡུག་བསྔལ་ཀུན་ལས་ཐར། །འགྲོ་
དྲུག་སྲིད་པའི་སྡུག་བསྔལ་ལས། །རྣམ་གྲོལ་སངས་རྒྱས་ཐོབ་པར་
ཤོག །སྨོན་ལམ་མོ།སྲིད་ཞིའི་མགྲོན་རྣམས་རང་གནས་སུ། །གཤེགས་
པའི་ཚུལ་སྟོན་བཛྲ་མུ གཤེགས་གསོལ་ལོ། །བསྔོ་བ་ནི། བདག་གཞཟ
དགེ་བའི་རྩ་བ་འདིས། །འཆི་ཁར་གནད་གཅོད་སྡུག་བསྔལ་བྲལ།
སངས་རྒྱས་ཞིང་ཀུན་བགྲོད་པ་དང་།།སེམས་ཅན་ཡོངས་སུ་སྨིཊ

་
བྱེད་ཤོག །བཀྲ་ཤིས་ནི། མི་མཐུན་རྒུད་ཚོགས་ཆོས་ཉིད་ངང་དུ་ཞི། །
མཐུན་རྐྱེན་ཕུན་ཚོགས་འབད་མེད་ལྷུན་གྱིས་འགྲུབ།།བསྟན་འགྲོར་
ཕན་བདེ་ཉི་མའི་འོད་ལྟར་གསལ། །ཕྱོགས་དུས་ཀུན་ཏུ་དགེ་བའི་
བཀྲ་ཤིས་ཤོག །མདོ་སྨད་བནྡེ་ཚུལ་རིན་པས་སོ།གསུར་བསྔོ།
༈ གསུར་བསྔོ་འདོད་ཡོན་སྤྲིན་ཕུང་བཞུགས་སོ།། ན་མོ་ལོ་ཀེ་ཤྭ་རཱ་ཡ།
མཆོད་སྦྱིན་གསུར་བསྔོའི་རིམ་པ་ནི། ཕྱེ་མར་གཙང་མས་གཞིར་བྱས་པ་ལ་བྱིན་རྟེན་
ཁུང་ལྡན་གྱི་རིགས་དང༌། འབྱོར་ན་བཟང་དྲུག་ཨ་བར་སྐྱུར་གསུམ་སོགས་སྨན་སྣ་དང་།
རིན་པོ་ཆེ། དར་གོས་གྱི་རས་མ་ཤ་ཆང་སྒོག་ཙོང་དང་མ་འདྲེས་པའི་ཟས་སྣ་བཅས་
ལེགས་པར་བསྲེས་ལ། སྔ་དགོངས་གང་བདེར་མེར་བསྲེགས་ཤིང་། ཆབ་ཀྱིས་བྲན་ཏེ།
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་
དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་
བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་
ཤོག །ལན་གསུམ་དང་། རང་ལྷའི་ང་རྒྱལ་གྱིས། གསུར། ཨོཾ་བཛྲ་ཨ་མྲྀ་ཏ་

ཀུནྜ་ལི་ཧ་ན་ཧ་ན་ཧཱུྃ་ཕཊཿ ཀྱིས་བསངས། ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་
སྭབྷཱ་ཝ་ཤུདྡྷོ་྅་ཧཾ་གིས་སྦྱངས། ཆོས་ཀུན་བདེན་པས་སྟོང་པའི་ངང་
ཉིད་ལས། །དབང་པོ་སྒོ་ལྔའི་ལོངས་སྤྱོད་ཀུན་འཆར་ཞིང་།
དང་སྦྱིན་པའི་བྱེད་ལས་ཡོངས་འགྲུབ་པའི། །གསུར་སྤྲིན་ཟག་མེད་
བདེ་བའི་རོལ་པར་གྱུར། །ཨོཾ་ཨཱཿ ཧཱུྃ་ཡང་ཡང་བརྗོད་པས་སྤེལ། ན་མཿ
སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ། ལན་བདུན། ཨོཾ་
བཛྲ་ཨརྒྷཾ། པཱ་ཏྱཾ། པུཥྤེ། དྷུ་པེ། ཨཱ་ལོ་ཁེ། གརྦྷེ། ནཻ་ཝི་དྱཱ། ཤབྟ་ཨཿ
ཧཱུྃ།འདོད་ཡོན་ལྔ་ལྡན་གསུར་གྱི་མཆོད་སྤྲིན་འདིས། །དཀོན་མཆོག་
སྲིད་ཞུའི་མགྲོན་ཀུན་མཉེས་གྱུར་ནས། །བདག་སོགས་འགྲོ་ཀུན་
ཚོགས་རྫོགས་སྒྲིབ་སྦྱང་སྟེ། །མྱུར་དུ་རྣམ་མཁྱེན་ཐོབ་པར་བྱིན་
གྱིས་རློབས། ། ཡང་། ན་མཿ སརྦ་སོགས། ལན་བདུན། ཨོཾ་བཛྲ་ཨརྒྒཾ།
སོགས། འདོད་ཡོན་ལྔ་ལྡན་གསུར་གྱི་མཆོད་སྤྲིན་འདིས། །མགོན་པོ་
ཡོན་ཏན་མགྲོན་ཀུན་ཐུགས་དམ་བསྐང༌། །བསྟན་པ་དར་ཞིང་འཇིག་
རྟེན་བདེ་བར་འཚོ། །བདག་ཅག་བསམ་དོན་འགྲུབ་པའི་ཕྲིན་ལས་
མཛོད། །ན་མཿ སརྦ་སོགས། ལན་བདུན། དེ་བཞིན་གཤེགས་པ་རིན་
ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་
དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་
།མཆོད་

ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་
དང་བྲལ་བ་ལ་ཕྱག་འཚལ་ལོ། །འདོད་ཡོན་ལྔ་ལྡན་གསུར་གྱི་ལོངས་
སྤྱོད་འདིས། །རབ་དགའ་ལ་སོགས་དྲི་ཟའི་ཚོགས་རྣམས་དང་། །
རིགས་དྲུག་སྙིང་རྗེའི་མགྲོན་ཀུན་རབ་ཚིམས་ནས།།སྡུག་བསྔལ་
ཀུན་བྲལ་བདེ་ལ་སྤྱོད་གྱུར་ཅིག །ཡང་། ན་མཿ སརྦ་སོགས་ལན་བདུན་
དང་། དེ་བཞིན་གཤེགས་པ་རིན་ཆེན་མང་ལ་སོགས། དེ་བཞིན་གཤེགས་
པ་བཞིའི་མཚན་བརྗོད། འདོད་ཡོན་ལྔ་ལྡན་གསུར་གྱི་ལོངས་སྤྱོད་འདིས། །
གནོད་བྱེད་ལན་ཆགས་མགྲོན་ཀུན་རབ་ཚིམས་ནས། །ཤ་འཁོན་
ཞི་ཞིང་སྔོན་རབས་བུ་ལོན་ཁྱེར། །གདུག་རྩུབ་ཀུན་ཞི་ཕན་སེམས་
ལྡན་གྱུར་ཅིག །ཡང༌། ན་མཿ སརྦ་སོགས་ལན་བདུན་དང༌། དེ་བཞིན་
གཤེགས་པ་རིན་ཆེན་མང་ལ་སོགས། དེ་བཞིན་གཤེགས་པ་བཞིའི་མཚན་
བརྗོད། འདོད་ཡོན་ལྔ་ལྡན་གསུར་གྱི་ལོངས་སྤྱོད་འདིས། །བར་དོར་
འཕྱན་པའི་འགྲོ་ཀུན་རབ་ཚིམས་ནས། །འཁྲུལ་སྣང་འཇིགས་སྐྲག་
ཆོས་ཉིད་ཡོ་ལང་དུ། །རང་ངོ་འཕྲོད་ཅིང་ལོངས་སྐུར་གྲོལ་གྱུར་ཅིག །
ཅེས་དང༌། ཆོས་ཉིད་ངོ་བོས་དག་ཅིང་རྟེན་འབྲེལ་རྩལ། །འགགས་
མེད་བདེན་དང་ལྷག་བསམ་དག་པའི་མཐུས། །ཇི་ལྟར་བསྔོས་བཞིན་
ཐོགས་མེད་འབྱུང་བ་དང༌། །བསོད་ནམས་བྱང་ཆུབ་ཆེན་པོའི་རྒྱུར་

སྨིན་ཤོག །ཅེས་བརྗོད་དོ། གལ་ཏེ་དེ་ཙམ་མི་ནུས་ན། བྱིན་བརླབས་ཚར་རྗེས། ན་
མཿ སརྦ་ཏ་ཐཱ་ག་ཏ་སོགས་གང་མང་དང༌། འདོད་ཡོན་ལྔ་ལྡན་གསུར་གྱི་
ལོངས་སྤྱོད་འདིས། །དཀོན་མཆོག་མཉེས་ཤིང་དམ་ཅན་ཐུགས་དམ་
བསྐང་། །རིགས་དྲུག་ཚིམ་ཞིང་གནོད་བྱེད་རེ་བ་གང༌། །ཁྱད་པར་
བར་དོའི་འགྲོ་བའི་འཁྲུལ་སྣང་ཞི། །བདག་སོགས་འགྲོ་ཀུན་ལོག་
འཚོ་དང་བྲལ་བའི། །མཐོ་རིས་ཡོན་ཏན་བདུན་གྱི་འབྱོར་པ་ལ། །བརྟེན་
ནས་སྨོན་གནས་བླ་མེད་བྱང་ཆུབ་ཆེ། །བདེན་གཉིས་ཟབ་མོའི་སྟོབས་
ཀྱིས་འགྲུབ་གྱུར་ཅིག །ཅེས་པ་ཙམ་གྱིས་དོན་འགྲུབ་བོ། ། ༈ ཡང་དམར་གསུར་
བྱེད་ན་སྲོད་ཀྱི་དུས་སུ། ཚིལ་གྱིས་སྤུས་པའི་ཕྱེ་ལ་བྱིན་རྟེན་གང་འཛོམས་བསྲེས་ཞིང་།
སངས་རྒྱས་ཆོས་ཚོགས་དང༌། བསང་སྦྱང་འདྲ། ཆོས་ཀུན་བདེན་
པས་སྟོང་པའི་ངང་ཉིད་ལས། །ཤ་ཁྲག་དྲི་གསུར་འདོད་ཡོན་ལྔ་ཡི་
དངོས། །སྒྱུ་མའི་མཁོ་རྒུ་ཇི་བཞིན་ཡོངས་ཤར་བ། །འཁོར་འདས་
དྲེགས་བྱེད་དགའ་བའི་རྫས་གྱུར་ཅིག །ཨོཾ་ཨཱཿཧཱུྃ། ཡང་ཡང་བརྗོད། ན་
མཿ སརྦ་ཏ་ཐཱ་ག་ན་སོགས་གང་མང་། དམར་གསུར་འདོད་པའི་ཡོན་
ཏན་ལྔ་ཚང་བས། །ཧེ་རུ་ཀ་དཔལ་གནས་གསུམ་མཁའ་འགྲོའི་
ཚོགས། །དཔལ་མགོན་ལྕམ་དྲལ་དམ་ཅན་རྒྱ་མཚོར་བཅས། །དགྱེས་
ཤིང་ཚིམ་ནས་འདོད་དོན་གང་བཅོལ་སྒྲུབས། །གཞན་ཡང་འགྲོ་བའི་

ཤ་ཁྲག་སྲོག་དབུགས་ལ། །རྔམ་པའི་འབྱུང་པོའི་ཚོགས་ཀུན་རབ་
ཚིམ་ནས། །གནོད་འཚེའི་བསམ་སྦྱོར་སྤངས་ལ་བྱམས་སེམས་བསྐྱེད།།
འཇིག་རྟེན་ཀུན་ཏུ་བདེ་ལེགས་རྒྱ་ཆེར་སྒྲུབས། །སྔོན་ཚེ་རང་དོན་
ལ་ཞེན་གཏི་མུག་པས། །གཞན་ལ་བསད་བརྡུངས་འཕྲོག་བཅོམ་ལས་
བསགས་པའི། །འཁོན་འགྲས་ཞི་ཞིང་བུ་ལོན་ལན་ཆགས་འཁྱེར། །
ཀུན་ཀྱང་ཕན་བདེའི་དཔལ་ལ་སྤྱོད་གྱུར་ཅིག ཅེས་པའི་མཐར། ཐམས་
ཅད་ནམ་མཁའི་མཛོད་བཞིན་ཏུ། །ལོངས་སྤྱོད་ཟད་པ་མེད་པར་
ཤོག །རྩོད་པ་མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་
ཤོག །དང་།བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་
སྐྱེས་གྱུར་ཅིག །སྐྱེས་པ་ཉམས་པ་མེད་པ་དང༌། །གོང་ནས་གོང་དུ་
འཕེལ་བར་ཤོག །ཅེས་སོགས་བསྔོ་སྨོན་གྱིས་རྒྱས་གདབ་བོ། །སྤྱིར་གསུར་
བསྔོ་འདི་ཉིད་རྒྱ་གཞུང་ལ་སོགས་པའི་དངོས་བསྟན་ལ་མེད་ཀྱང་གྲྭ་ས་
ཆེན་པོ་རྣམས་སུའང་ཕྱག་ལེན་ཙམ་ཡོད་སྟབས་ཀྱིས་བོད་ཁམས་
ཀུན་ཏུ་དར་ཆེ་ཞིང་། དམ་པ་འགའ་ཞིག་གིས་དགྲ་བཅོམ་པ་ལྔ་བརྒྱ་
ལ་དྲོ་དྲངས་པ་དང་ཕན་ཡོན་མཉམ་པར་གསུངས་པ་སོགས་ཀྱིས་
མཚོན་དགེ་བ་ཆེན་པོ་ཡོད་པ་གཞིར་བཅས། བསྔོ་སྔགས་ཁ་འབར་
མ་མཆོད་སྦྱིན་སྤྱིའི་སྔགས་ཡིན་པས་ཁུངས་ཆེ་ཞིང་ཕན་ཡོན་ཡང་

ཆོས་སྤྱོད་ངག་གས་འ།
གཟུངས་དང་གཏོར་ཆེན་རྣམས་ཀྱི་སྐབས་སུ་འབྱུང༌། དེས་ན་བསྔོ་
སྔགས་ཟུར་པ་འགའ་ཞིག་འདུག་པ་འབྱུང་ཁུངས་དང་ལུང༌། སྐད་
འགྱུར་དཔྱད་དཀའ་བར་བརྟེན་སཾབྷ་རས་ཆོག་པར་བྱས་ཏེ།
གཉེར་ཅན་དུ་མས་བསྐུལ་བའི་ངོར་དང༌། རང་ཉིད་ཀྱིས་ཆོས་སྤྱོད་
གསར་འཛུགས་ཀྱི་ཆ་ཤས་སུ་རྒྱལ་ཁམས་པ་ཝཱ་གིནྡྲ་སུ་སིདྡྷིས་གོ་
སྟོད་རིན་ཆེན་སྤུངས་པའི་རི་ཞོལ་དུ་སྦྱར་བའི་ཡི་གེ་པ་ནི་ཨཱ་ནནྡ་མཉྫུ་
གྷོ་ཥས་བགྱིས་པ་སརྦ་དི་ཀྵུ་ཤུ་བྷ་མ་སྟུ།།
དོན་
གུ་རུའི་སྤྱན་འདྲེན་གསོལ་འདེབས།
ཧཱུྃ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་
ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་
ཞེས་སུ་གྲ༔ འཁོར་དུ་མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་
སུ་བདག་སྒྲུབ་ཀྱི༔ བྱིན་གྱིས་རློབས་ཕྱིར་གཤེགས་སུ་གསོལ༔
གུ་རུ་པདྨ་སིདྡྷིཧཱུྃ༔

གསོལ་འདེབས་བསམ་པ་ལྷུན་གྲུབ་མ།
ཨེ་མ་ཧོ༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ སྣང་
བ་མཐའ་ཡས་ཐུགས་རྗེའི་བྱིན་རླབས་གཡོས༔
གནས་བྱིན་བརླབས་ཏེ༔ འཛམ་བུའི་གླིང་དུ་འགྲོ་བའི་དོན་ལ་བྱོན༔
འགྲོ་དོན་རྒྱུན་ཆད་མེད་པའི་ཐུགས་རྗེ་ཅན༔ ཨོ་རྒྱན་པདྨ་འབྱུང་
གནས་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་
བྱིན་གྱིས་རློབས༔ རྒྱལ་པོ་ཁྲི་སྲོང་ལྡེའུ་བཙན་མན་ཆད་ནས༔
སྤྲུལ་སྐུ་པདྨ་འབྱུང་
ཆོས་རྒྱལ་གདུང་བརྒྱུད་མཐའ་ལ་མ་སྟོངས་བར༔ དུས་གསུམ་
རྒྱུན་ཆད་མེད་པར་བྱིན་གྱིས་རློབས༔ བོད་ཀྱི་ཆོས་སྐྱོང་རྒྱལ་
པོའི་གཉེན་གཅིག་པུ༔ རྒྱལ་པོ་ཆོས་སྤྱོད་སྐྱོང་བའི་ཐུགས་རྗེ་ཅན༔
ཨོ་རྒྱན༴ བསམ་པ༴ སྐུ་ནི་ལྷོ་ནུབ་སྲིནཔོའི་ཁ་གནོན་མཛདཿ༔
ཐུགས་རྗེས་བོད་ཀྱི་སེམས་ཅན་ཡོངས་ལ་གཟིགས༔ མ་རིག་
ལོག་པའི་སེམས་ཅན་འདྲེན་པའི་དཔལ༔ ཉོན་མོངས་གདུལ་དཀའི་
སེམས་ཅན་ཐབས་ཀྱིས་འདུལ༔ བརྩེ་གདུང་རྒྱུན་ཆད་མེད་པའི་
ཐུགས་རྗེ་ཅན༔ ཨོ་རྒྱན༴ བསམ་པ༴ དུས་ངན་སྙིགས་མའི་མཐའ་
ལ་ཐུག་པའི་ཚེ༔ ནངས་རེ་དགོང་རེ་བོད་ཀྱི་དོན་ལ་བྱོན༔

ཟེར་འཆར་སྡུད་མདངས་ལ་བཅིབས་ཏེ་བྱོན༔ ཡར་ངོ་ཚེས་བཅུའི་
དུས་སུ་དངོས་སུ་བྱོནཿ༔ འགྲོ་དོན་སྟོབས་ཆེན་མཛད་པའི་ཐུགས་
རྗེ་ཅན༔ ཨོ་རྒྱན༴ བསམ་པ༴ ལྔ་བརྒྱའི་ཐ་མ་རྩོད་དུས་སྙིགས་མ་
ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་
དུག་ལྔ་རང་རྒྱུད་སྤྱོད་པའི་ཚེ༔ དེ་འདྲའི་དུས་ན་ཁྱེད་འདྲའི་ཐུགས་
རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་
རྒྱན༴ བསམ་པ༴ ཧོར་སོགས་འཇིགས་པའི་དམག་གིས་མཐའ་
བསྐོར་ནས༔ ཆོས་འཁོར་གཉན་པོ་འཇིགས་ལ་ཐུག་པའི་ཚེ༔
ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་
སྲིན་སྡེ་བརྒྱད་འཁོར་དང་བཅས། ཧོར་སོག་དམག་དཔུང་བཟློག་
པར་ཐེ་ཚོམ་མེད༔ ཨོ་རྒྱན༴ བསམ་པ༴ སེམས་ཅན་སྒྱུ་ལུས་
འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་
པ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་
རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་ཆད་
ངེས་པར་སེལ༔ ཨོ་རྒྱན༴ བསམ་པ༴ འབྱུང་བ་དགྲར་ལངས་
ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་
ན༔ ཡིད་གཉིས༴ ཨོ་རྒྱན་མཁའ་འགྲོ་ནོར་ལྷའི་ཚོགས་དང་བཅས༔

དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན༴
བསམ་པ༴ ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་
ཟོལ་ཟོག་མེད་པའི་དཔའ་གདིང་གིས༔ ཡིད་གཉིས༴ ཨོ་རྒྱན་ཡི
དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་
མེད༔ ་ཨོ་རྒྱན༴ བསམ་པ༴ སྦས་ཡུལ་ནགས་ཁྲོད་དབེན་ས་
སཱོགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔
ཡིད་གཉིས༴ ཨོ་རྒྱན་གཞི་བདག་གཉན་པོའི་འཁོར་དང་བཅས།
ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན༴ བསམ་པ༴
སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་
པའི་འཕྲང་ལ་འགྲིམས་པའི་ཚེ༔ ཡིད་གཉིས༴ ཨོ་རྒྱན་དཔའ་བོ་
གིང་དང་སྲུང་མར་བཅས༔ གདུག་པའི་སེམས་ཅན་སྐྲོད་པར་ཐེ་
ཚོམ་མེད༔ ཨོ་རྒྱན༴ བསམ་པ༴ ས་ཆུ་མེ་རླུང་འབྱུང་བའི་བར་
ཆད་ཀྱིས༔ སྒྱུ་ལུས་གཡར་པོ་འཇིག་ལ་ཐུགས་པའི་ཚེ། ཡིད་
གཉིས༴ ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་
སར་ཞི་བར་ཐེ་ཚོམ་མེད༔ ཨོ་རྒྱན༴ བསམ་པ༴ ལམ་སྲང་འཇིགས་
པའི་འཕྲང་ལ་འགྲིམས་པའི་ཚེ༔ བསད་ཁྱེར་ཇག་པ་ཆོམ་པོས་
ཉེན་པ་ན༔ ཡིད་གཉིས༴ ཨོ་རྒྱན་ཕྱག་རྒྱ་བཞི་ཡི་དགོངས་པཌ

ལྡན༔ ཙོ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན༴ བསམ་
པ༴ གང་ཞིག་གཤེད་མའི་དམག་གིས་མཐའ་བསྐོར་ནས༔
ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས༴ ཨོ་རྒྱན་རྡོ་
རྗེའི་གུར་དང་ལྡན་པ་ཡིས༔ གཤེད་མ་བྱེད་ཅིང་མཚོན་ཆ་འཐོར
བར་འགྱུར༔ ཨོ་རྒྱན༴ བསམ་པ༴ ནམ་ཞིག་ཚེ་ཟད་འཆི་བའི་
དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔
ཡིད་གཉིས༴ ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་
གྱི་ཞིང་དུ་ངེས་པར་སྐྱེ༔ ཨོ་རྒྱན༴ བསམ་པ༴ སྒྱུ་ལུས་གཡར་པོ་
ཞིག་པའི་བར་དོ་རུ༔ འཁྲུལ་སྣང་ཉིད་འཁྲུལ་སྡུག་བསྔལ་ཉེན་པ་
ན༔ ཡིད་གཉིས༴ ཨོ་རྒྱན་དུས་གསུམ་མཁྱེན་པའི་ཐུགས་རྗེ
ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན༴
བསམ་པ༴ གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་
སྣང་དངོས་པོར་ཞེན་ཅིང་སྡག་བསྔལ་ན༔ ཡིད་གཉིས༴ ཨོ་རྒྱན
བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་
གཞིག་པར་བྱེད༔ ཨོ་རྒྱན༴ བསམ་པ༴ འགྲོ་དྲུག་སྡུག་བསྔལ་
ཆེན་པོས་ཉེན་པ་དང་༔ ཁྱད་པར་བོད་ཀྱི་རྗེ་འབངས་སྡུག་བསྔལ་
ན༔ དད་གུས་མོས་པའི་གདུང་ཤུགས་དྲག་པོ་ཡིས༔ ཡིད་གཉིས་

ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ཐུགས་རྗེས་འཕོ་
འགྱུར་མེད་པར་གཟིགས༔ ཨོ་རྒྱན་པདྨ་འབྱུང་གནས་ལ་གསོལ་
བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
གསོལ་འདེབས་བར་ཆད་ལམ་སེལ་མ།
ཨོཾ་ཨཱཿ༔ཧཱུྃ་བཛྲ་གུ་རུ་པདྨ་སིདྡྷི་ཧཱུཾ༔ ཆོས་སྐུ་སྣང་བ་མཐའ་
ཡས་ལ་གསོལ་བ་འདེབས༔ ལོངས་སྐུ་ཐུགས་རྗེ་ཆེན་པོ་ལ་གསོལ་
བ་འདེབས༔ སྤྲུལ་སྐུ་པདྨ་འབྱུང་གནས་ལ་གསོལ་བ་འདེབས༔
བདག་གི་བླ་མ་ངོ་མཚར་སྤྲུལ་པའི་སྐུ༔ རྒྱ་གར་ཡུལ་དུ་སྐུ་འཁྲུངས་
གྡོས་བསམ་མཛད༔ བོད་ཡུལ་དབུས་སུ་ཞལ་བྱོན་དྲེགས་པ་བཏུལ༔
ཨོ་རྒྱན་ཡུལ་དུ་སྐུ་བཞུགས་འགྲོ་དོན་མཛད༔ ཐུགས་རྗེས་བདག་
ལ་བྱིན་གྱིས་རློབས༔ བརྩེ་བས་བདག་སོགས་ལམ་སྣ་དྲོངས༔
དགོངས་པས་བདག་ལ་དངོས་གྲུབ་སྩོལ༔ ནུས་པས་བདག་སོགས་
བར་ཆད་སོལ༔ ཕྱི་ཡི་བར་ཆད་ཕྱི་རུ་སོལ༔ ནང་གི་བར་ཆད་ནང་
དུ་སོལ༔ གསང་བའི་བར་ཆད་དབྱིངས་སུ་སོལ༔ གུས་པས་ཕྱག་
འཚལ་སྐྱབས་སུ་མཆི༔ ཨོཾ་ཨཱཿ༔ ཧཱུཾ་བཛྲ་གུ་རུ་པདྨ་སིདྡྷི་ཧཱུྃ༔ སྐུ་
ཡི་ངོ་མཚར་མཐོང་བའི་ཚེ༔ གཡས་པས་རལ་གྲིའི་ཕྱག་རྒྱ་མཛདཿ༔

གཡོན་པས་འགུགས་པའི་ཕྱག་རྒྱ་མཛད༔ ཞལ་བགྲད་མཆེ་གཙིགས་
གྱེན་ལ་གཟིགས༔ རྒྱལ་བའི་གདུང་འཛིན་འགྲོ་བའི་མགོན༔ ཐུགས་
རྗེས་བདག་ལ༴ བརྩེ་བས༴ དགོངས་པས༴ ནུས་པས༴ ཕྱི་ཡི༴
ནང་གི༴ གསང་བའི༴ གུས་པས༴ ཨོྃ་ཨཱཿ༔ ཧཱུཾ་བཛྲ༴ དམ་
ཆོས་རིན་ཆེན་གསན་པའི་ཚེ༔ སྐུ་གསལ་འོད་ཟེར་མདངས་དང་
ལྡན༔ ཕྱག་གཡས་སྡེ་སྣོད་གླེགས་བམ་བསྣམས༔ གཡོན་པས་
ཕུར་པའི་པུ་སྟི་བསྣམས༔ ཟབ་མོའི་ཆོས་རྣམས་ཐུགས་སུ་ཆུད༔
ཡང་ལེ་ཤོད་ཀྱི་པཎྜི་ཏ༔ ཐུགས་རྗེས༴ བརྩེ་བས༴ དགོངས་པས༴
ནུས་པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་ཨཱཿ༔ཧཱུྃ༴
དམ་ཅན་དམ་ལ་བཏགས་པའི་ཚེ༔ དྲི་མེད་གནས་མཆོག་ཉམས་
རེ་དགའ༔ རྒྱ་གར་བོད་ཡུལ་ས་མཚམས་སུ༔ བྱིན་གྱིས་བརླབས་
ནས་བྱོན་པའི་ཚེ༔ དྲི་བསུང་སྤོས་ངད་ལྡན་པའི་རི༔ མེ་ཏོག་པདྨ་
དགུན་ཡང་སྐྱེ༔ ཆུ་མིག་བྱང་ཆུབ་བདུད་རྩིའི་ཆུ༔ བདེ་ལྡན་དེ་ཡི་
གནས་མཆོག་ཏུ༔ སྐྱེས་མཆོག་ཚུལ་བཟང་ཆོས་གོས་གསོལ༔ ཕྱག་
གཡས་རྡོ་རྗེ་རྩེ་དགུ་བསྣམས༔ གཡོན་པས་རིན་ཆེན་ཟ་མ་ཏོག༔
རཀྟ་བདུད་རྩིས་ནང་དུ་གཏམས༔ མཁའ་འགྲོ་དམ་ཅན་དམ་ལ་
བཏགས༔ ཡི་དམ་ཞལ་གཟིགས་དངོས་གྲུབ་བརྙེས༔ ཐུགས་

རྗེས༴ བརྩེ་བས༴ དགོངས་པས༴ནུས་པས༴ ཕྱི་ཡི༴ ནང་གི༴
གསང་བའི༴ གུས་པས༴ ཨོཾ་ཨཱཿ༔ཧཱུཾ༴ རྒྱལ་བའི་བསྟན་པ་བཙུགས་
པའི་ཚེ༔ གཡའ་རིའི་ནགས་ལ་སྒྲུབ་པ་མཛད༔ བསྙེན་ཕུར་ནམ་
མཁའི་དབྱིངས་སུ་འཕང་༔ རྡོ་རྗེའི་ཕྱག་རྒྱས་བླངས་ཤིང་བསྒྲིལཿ
བསྒྲིལ་ཞིང་ཙནྡན་ནགས་སུ་འཕང༔ མེ་འབར་འཁྲུགས་ཤིང་མཚོ་
ཡང་སྐེམ༔ སྲིབ་ཀྱི་མུ་སྟེགས་ས་གང་བསྲེགས༔ ཡཀྴ་ནག་པོ་
རྡུལ་དུ་བརླག༔ འགྲན་གྱི་དོ་མེད་བདུད་ཀྱི་གཤེད༔ ཐུགས་
རྗེས༴ བརྩེ་བས༴ དགོངས་པས༴ ནུས་པས༴ ཕྱི་ཡི༴ ནང་གི༴
གསང་བའི༴ གུས་པས༴ ༀ་ཨཱཿ༔ཧཱུཾ༴ སྲིན་པོའི་ཁ་གནོན་མཛད་
པའི་ཚེ༔ ཁྱེའུ་ཆུང་སྤྲལ་པའི་ཆ་ལུགས་ཅན༔ ཡ་མཚན་གཟུགས་
བཟང་ཁ་དོག་ལེགས༔ ཚེམས་འགྲིགས་དབུ་སྐྲ་སེར་ལ་མཛེས༔
དགུང་ལོ་བཅུ་དྲུག་ལོན་པའི་ཚུལ༔ རིན་ཆེན་རྒྱན་ཆ་སྣ་ཚོགས་
གསོལ༔ ཕྱག་གཡས་འཁར་བའི་ཕུར་པ་བསྣམས༔བདུད་དང་
སྲིན་པོའི་ཁ་གནོན་མཛད༔ གཡོན་པས་སེང་ལྡེང་ཕུར་པ་བསྣམས༔
མོས་པའི་བུ་ལ་སྲུང་སྐྱོབ་མཛད༔ མགུལ་ན་ལྕགས་ཀྱི་ཕུར་པ་
བསྣམས༔ ཡི་དམ་ལྷ་དང་གཉིས་སུ་མེད༔ གཉིས་མེད་སྤྲུལ་སྐུ་
འཛམ་གླིང་རྒྱན༔ ཐུགས་རྗེས༴ བརྩེ་བས༴ དགོངས་པས༴ ནུས་

པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་ཨཱཿ༔ཧཱུྃ༴
འདྲེ་ཡི་ཡུལ་དུ་དགོངས་པའི་ཚེ༔ མེ་དཔུང་ཤོད་ཀྱི་ས་གཞི་ལཿ༔
མདའ་རྒྱང་གང་གི་མཚོ་ནང་དུ༔ པདྨའི་སྟེང་དུ་བསིལ་བསིལ་
འདྲ༔ པདྨའི་ནང་དུ་དགོངས་པ་མཛད༔ མཚན་ཡང་པདྨ་འབྱུང་
གནས་ཞེས༔རྗོགས་པའི་སངས་རྒྱས་དངོས་སུ་བྱོན༔ དེ་འདྲའི་
སྤྲུལ་སྐུ་ཡ་མཚན་ཅན༔ ཐུགས་རྗེས༴ བརྩེ་བས༴ དགོངས་པས༴
ནུས་པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་ཨཱཿ༔ཧཱུྃ༴
བོད་ཀྱི་ཉི་མ་མཛད་པའི་ཚེ༔ དད་ལྡན་འགྲོ་བ་འདྲེན་པའི་དཔལ༔
གང་ལ་གང་འདུལ་སྐུར་བསྟན་ནས༔ གཙང་ཁ་ལ་ཡི་ལ་ཐོག་ཏུ༔
དགྲ་ལྷའི་དགེ་བསྙེན་དམ་ལ་བཏགས༔ ཡུལ་ནི་ཚ་བའི་ཚ་ཤོད་དུ༔
ལྷ་ཡི་དགེ་བསྙེན་དྲེགས་པ་ཅན༔ ཉི་ཤུ་རྩ་གཅིག་དམ་ལ་
བཏགས༔ མང་ཡུལ་དེ་ཡི་བྱམས་སྤྲིན་དུ༔ དགེ་སློང་བཞི་ལ་
དངོས་གྲུབ་གནང་༔ ཁྱད་པར་འཕགས་པའི་རིག་འཛིན་མཆོག༔
ཐུགས་རྗེས༴ བརྩེ་བས༴ དགོངས་པས༴ ནུས་པས༴ ཕྱི་ཡི༴
ནང་གི༴ གསང་བའི༴ གུས་པས༴ ཨོཾ་ཨཱཿ༔ཧཱུཾ༴ དཔལ་མོ་ཐང་གི་
དཔལ་ཐང་དུ༔ བརྟན་མ་བཅུ་གཉིས་དམ་ལ་བཏགས༔ བོད་ཡུལ་
ཁ་ལའི་ལ་ཐོག་ཏུ༔ གངས་དཀར་ཤ་མེད་དམ་ལ་བཏགས༔ འདམ་

ཤོད་ལྷ་བུའི་སྙིང་དྲུང་དུ༔ ཐང་ལྷ་ཡར་བཞུད་དམ་ལ་བཏགས༔
ཧས་པོ་རི་ཡི་ཡང་གོང་དུ༔ ལྷ་སྲིན་ཐམས་ཅད་དམ་ལ་བཏགསཿ༔
ཆེ་བའི་ལྷ་འདྲེ་ཐམས་ཅད་ཀྱིས༔ལ་ལས་སྲོག་གི་སྙིང་པོ་ཕུལ༔
ལ་ལས་བསྟན་པ་བསྲུང་བར་བྱས༔ ལ་ལས་བྲན་དུ་ཁས་བླངས་
བྱས༔ མ ཐུ་དང་རྫུ་འཕྲུལ་སྟོབས་པོ་ཆེ༔ ཐུགས་རྗེས༴ བརྩེ་བས༴
དགོངས་པས༴ ནུས་པས༴ ཕྱི་ཡི༴ ནང་གི༴ གསང་བའི༴ གུས་
པས༴ ཨོཾ་ཨཱཿ༔ཧཱུཾ༴ དམ་པ་ཆོས་ཀྱི་བསྟན་པ་ནི༔ རྒྱལ་མཚན་ལྟ་
བུར་བཙུགས་པའི་ཚེ༔ བསམ་ཡས་མ་བཞེངས་ལྷུན་གྱིས་གྲུབཿ༔
རྒྱལ་པོའི་དགོངས་པ་མཐར་ཕྱིན་མཛདཿ༔ སྐྱེས་མཆོག་གསུམ་གྱི་
མཚན་ཡང་གསོལ༔ གཅིག་ནི་པདྨ་འབྱུང་གནས་ཞེས༔ གཅིག་ནི
པདྨ་སམྦྷ་ཝ༔ གཅིག་ནི་མཚོ་སྐྱེས་རྡོ་རྗེ་ཞེས༔ གསང་མཚན་རྡོ་
རྗེ་དྲག་པོ་རྩལ༔ ཐུགས་རྗེས༴ བརྩེ་བས༴ དགོངས་པས༴ ནུས་
པས༴ ཕྱི་ཡི༴ ནང་གི༴ གསང་བའི༴ གུས་པས༴ ༀ་ཨཱཿ༔ཧཱུྃ༴
བསམ་ཡས་མཆིམས་ཕུར་སྒྲུབ་པ་མཛད༔ རྐྱེན་ངན་ཟློག་ཅིང་
དངོས་གྲུབ་གནང༔ རྗེ་བློན་ཐར་པའི་ལམ་ལ་བཀོད༔ གདོན་གཟུགས་
བོན་གྱི་བསྟན་པ་བསྣུབས༔ ཆོས་སྐུ་དྲི་མེད་རིན་ཆེན་བསྟན༔ སྐལ་
ལྡན་སངས་རྒྱས་ས་ལ་བཀོད༔ ཐུགས་རྗེས༴ བརྩེ་བས༴ དགོངས་

པས༴ ནུས་པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་
ཨཱཿཧཱུཾ༴ དེ་ནས་ཨོ་རྒྱན་ཡུལ་དུ་བྱོན༔ ད་ལྟ་སྲིན་པོའི་ཁ་གནོན་
མཛད༔ མི་ལས་ལྷག་གྱུར་ཡ་མཚན་ཆེ༔ སྤོད་པ་རྨད་བྱུང་ངོ་
མཚར་ཆེ༔ མཐུ་དང་རྫུ་འཕྲུལ་སྟོབས་པོ་ཆེ༔ ཐུགས་རྗེས༴ བརྩེ་
བས༴ དགོངས་པས༴ ནུས་པས༴ ཕྱི་ཡི༴ ནང་གི༴ གསང་བའི༴
གུས་པས༴ ཨོཾ་ཨཱཿ༔ཧཱུྃ༴ སྐུ་གསུང་ཐུགས་ལྡན་འགྲོ་བ་འདྲེན་པའི་
དཔལ༔ སྒྲིབ་པ་ཀུན་སྤངས་ཁམས་གསུམ་ས་ལེར་མཁྱེན༔ དངོས་
གྲུབ་མཆོག་བརྙེས་བདེ་ཆེན་མཆོག་གི་སྐུ༔ བྱང་ཆུབ་སྒྲུབ་པའི་
བར་ཆད་ངེས་པར་སེལ༔ ཐུགས་རྗེས༴ བརྩེ་བས༴ དགོངས་
པས༴ ནུས་པས༴ ཕྱི་ཡི༴ ནང་གི༴ གསང་བའི༴ གུས་པས་
ཕྱག་འཚལ་སྐྱབས་སུ་མཆི༔ ཨོཾ་ཨཱཿ༔ ཧཱུཾབཛྲ་གུ་རུ་པདྨ་སིདྡྷི་ཧཱུྃ༔
ཨོཾ་ཨཱཿ༔ ཧཱུཾ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛ༔ སིདྡྷི་
ཕ་ལ་ཧཱུྃ་ཨཱཿ ¸།ཞེས་པའང་རྩོད་བྲལ་དུས་བབས་ཀྱི་སྤྲུལ་པའི་གཏེར་སྟོན་ཆེན་པོ་
ཨོ་རྒྱན་མཆོག་གྱུར་བདེ་ཆེན་གླིང་པས་ཟླ་ཉིན་ཁ་ལ་རོང་སྒོའི་དཔལ་ཆེན་པོའི་ཞབས་
འོག་ནས་སྤྱན་དྲངས་པའི་བླ་མའི་ཐུགས་སྒྲུབ་བར་ཆད་ཀུན་སེལ་གྱི་ཞལ་གདམས་སྙིང་
བྱང་ཡིད་བཞིན་ནོར་ཕུ་ལས། ཕྱི་གསོལ་འདེབས་ཀྱི་སྒྲུབ་པའི་ཁོལ་དུ་ཕྱུང་པ་སྟེ།
འདིས་ཀྱང་བསྟན་འགྲོའི་བར་ཆང་དང་རྒུད་པ་ཐམས་ཅད་ཉེ་བར་ཞི་ཞིང་དགེ་ལེགས་ཀྱི་

དོན་ཐམས་ཅད་ཡོངས་སུ་གྲུབ་པའི་རྒྱུར་གྱུར་ཅིག །།
བསམ་པ་མྱུར་འགྲུབ་མ།
ཨེ་མ་ཧོ༔ མཚོ་དབུས་གེ་སར་པདྨའི་སྡོང་པོ་ལ༔ སྐུ་ལྔ་ཡེ་
ཤེས་ལྷུན་གྱི་གྲུབ་པའི་ལྷ༔ རང་བྱུང་ཆེན་པོ་པདྨ་ཡབ་ཡུམ་ནི༔
མཁའ་འགྲོའི་སྤྲིན་ཕུང་འཁྲིགས་ལ་གསོལ་བ་འདེབས༔ བསམ་
པ་མྱུར་དུ་འགྲུབ་པར་བྱིན་གྱིས་རློབས༔ ལས་ངན་སྤྱད་པའི་རྣམ་
སྨིན་མཐུས་བསྐྱེད་པའི༔ ནད་གདོན་བར་གཅོད་དམག་འཁྲུག་མུ་
གེའི་ཚོགས༔ ཁྱོད་ཞལ་དྲན་པའི་མོད་ལ་ཟད་བྱེད་པའི་༔ ཞལ་
བཞེས་སྙིང་ནས་བསྐུལ་ལོ་ཨོ་རྒྱན་རྗེ༔ བསམ་པ་མྱུར་དུ་འགྲུབ་
པར་བྱིན་གྱིས་རློབས༔ དད་དང་ཚུལ་ཁྲིམས་གཏོང་ལ་གོམས་
པ་དང་༔ ཐོས་པས་རྒྱུད་གྲོལ་ཁྲེལ་ཡོད་ངོ་ཚ་ཤེས༔ ཤེས་རབ་
ཕུན་སུམ་ཚོགས་པའི་ནོར་བདུན་པོ༔ སེམས་ཅན་ཀུན་གྱི་རྒྱུད་
ལ་རབ་བཞུགས་ནས༔ འཇིག་རྟེན་བདེ་སྐྱིད་ལྡན་པར་དབུགས་
བྱིན་མཛོད༔ བསམ་པ་མྱུར་དུ་འགྲུབ་པར་བྱིན་གྱིས་རློབས༔ གང་
ལ་ནད་དང་སྡུག་བསྔལ་མི་འདོད་རྐྱེན༔ འབྱུང་པོའི་གདོན་དང་

རྒྱལ་པོའི་ཆད་པ་དང༔ མེ་ཆུ་གཅན་གཟན་ལམ་འཕྲང་འཇིགས་
པ་སོགས༔ ཚེ་ཡི་ཕ་མཐར་གཏུགས་པའི་གནས་སྐབས་ཀུན༔
སྐྱབས་དང་རེ་ས་གཞན་དུ་མ་མཆིས་པས༔ ཐུགས་རྗེས་བཟུང་
ཞིན་གུ་རུ་ཨོ་རྒྱན་རྗེ༔ བསམ་པ་མྱུར་དུ་འགྲུབ་པར་བྱིན་གྱིས་
རློབས༔ ༈ དུས་གསུམ་སངས་རྒྱས་གུ་རུ་རིན་པོ་ཆེ༔ དངོས་
གྲུབ་ཀུན་བདག་བདེ་བ་ཆེན་པོའི་ཞབས༔ བར་ཆད་ཀུན་སེལ་
བདུད་འདུལ་དྲག་པོ་རྩལ༔ གསོལ་བ་འདེབས་གསོལ་བྱིན་གྱི
བརླབ་ཏུ་གསོལ༔ ཕྱི་ནང་གསང་བའི་བར་ཆད་ཞི་བ་དང༔ བསམ་
པ་མྱུར་དུ་འགྲུབ་པར་བྱིན་གྱིས་རློབས༔བོད་ཁམས་ཀུན་ཏུ་བདེ་བའི་དཔལ་སྟེར་
བསམ་པ་མྱུར་འགྲུབ་མ།
ན་མཿསརྦ་བུ་དྡྷ་བོ་དྷི་ས་ཏྭ་ཡ། དུས་གསུམ་རྒྱལ་བ་ཀུན་གྱི་
སྤྲུལ་པའི་སྐུ། །མཁྱེན་བརྩེ་ནུས་ལྡན་གུ་རུ་རིན་པོ་ཆེ། །ལྷོ་ནུབ་རྔ་
ཡབ་གླིང་ཕྲན་དཔལ་གྱི་རི། །པདྨོ་འོད་ནས་ད་ལྟ་གནས་འདིར་བྱོན། །
སྟེང་གི་ཆ་ལ་རྩ་བརྒྱུད་བླ་མ་དང༌། །བར་གྱི་ཆ་ལ་ཡི་དམ་ཞི་ཁྲོའི་
ཚོགས། །འོག་གི་ཆ་ལ་བཀའ་བསྲུང་མཁའ་འགྲོ་རྣམས། །བུ་ཡུག་

འཚུབས་ལྟར་མངོན་སུམ་གསལ་བར་བཞུགས། །བདག་གཞན་
ལུས་སྲོག་ལོངས་སྤྱོད་དུས་གསུམ་གྱིས། །དགེ་ཚོགས་མཆོད་
སྤྲིན་ནམ་མཁའི་མཐའ་ཀླས་པར། །ཡིད་ཀྱིས་སྤྲུལ་ནས་མཆོད་ཡུལ་
རྣམས་ལ་འབུལ། །རྒྱུན་ཆད་མེད་པར་སྤྱན་ལམ་འབྱུང་ཅིག
སང་གངས་ཅན་ལྗོངས་འདིའི་འགྲོ་བ་རྣམས། །ལས་ངན་བསགས་
པའི་འབྲས་བུ་དུས་སུ་སྨིན། །སྨྲ་ཤེས་དོན་གོ་མི་ཡི་ལུས་ཐོབ་ཀྱང༌། །
ངན་སོང་སྡུག་བསྔལ་ལྟ་བུས་གཟིར་ལ་གཟིགས། །ཚ་གྲང་སྲོག་
བྲལ་དམྱལ་བའི་ཡུལ་ལྗོངས་བཞིན། ། བཀྲེས་སྐོམ་སྡུག་བསྔལ་ཡི་
དྭགས་ལུས་དང་མཚུངས། །བསད་སྤྱད་བཀོལ་སྤྱོད་དུད་འགྲོ་ལྟར་
མྱོང་བའི། །འགྲོ་བ་འདི་རྣམས་ཐུགས་རྗེས་མྱུར་དུ་སྐྱོབས། །གཞན་
སྨ་འབེབས་ཕྱིར་གཡོ་སྒྱུ་ཁྲམ་གསུམ་གྱིས། ། འཁྲུག་ལོང་མ་ལུས་
ཞི་བར་བྱིན་གྱིས་རློབས། །ཆགས་སྡང་དབང་གི་དུས་འཁྲུག་འདི་
ཞི་ནས། །སོ་སོར་རང་དབང་ཐོབ་པར་བྱིན་གྱིས་རློབས། །རྒྱལ་པོ་
རྣམས་ཀྱང་ཆོས་ཀྱི་ས་སྐྱོང་ཞིང༌། །འབངས་རྣམས་བཀའ་བཞིན་
སྒྲུབ་པར་བྱིན་གྱིས་རློབས། །བསྟན་འཛིན་རྣམས་ཀྱང་སྐུ་ཚེ་ལེགས་
བརྟན་ཞི། །བཞེད་དོན་ལྷུན་གྱིས་སྒྲུབ་པར་བྱིན་གྱིས་རློབས། །དགེ་
འདུན་སྡེ་རྣམས་འཆད་ཉན་འཕེལ་བ་དང༌། །བསྟན་པ་རིས་མེད་དར་

བར་བྱིན་གྱི་རློབས། །སྒྲུབ་པ་པོ་རྣམས་གཡེང་བས་མ་གོས་པའི། །
ཏིང་འཛིན་ལས་སུ་རུང་བར་བྱིན་གྱིས་རློབས། །ཡུལ་ཕྱོགས་ཀུན་
ཏུ་ཆར་ཆུ་དུས་སུ་བབས། །ལོ་ཕྱུགས་རྟག་ཏུ་ལེགས་པར་བྱིན་གྱིས་
རློབས། །མི་ནད་ཕྱུགས་ནད་དུས་འཁྲུགས་རྒྱུན་ཆད་ནས། །རྒྱལ་
ཁམས་བདེ་བས་འཚོ་བར་བྱིན་གྱིས་རློབས། །སྟོབས་ལྡན་རྣམས་
ཀྱི་རྒྱུད་ལ་བསམ་ངན་གྱིས། །འཇིག་རྟེན་ཕུང་སེམས་ཞི་བར་བྱིན་
གྱིས་རློབས། །ཅི་སྟེ་ལས་ངན་དབང་གི་ཕུང་གཡོས་ཀྱང༌། །གནོད་
མེད་རང་སར་ཞི་བར་བྱིན་གྱིས་རློབས། །བཀའ་བསྲུང་རྣམས་ཀྱང་
གཞན་གྱི་མ་བསྐུལ་ཡང༌། །གདུག་ཅན་དངོས་སུ་སྒྲོལ་བར་བྱིན་
གྱིས་རློབས། །སྐྱེ་བོ་འདི་ཀུན་ངོ་ཚ་ཁྲེལ་ཡོད་ཀྱི། །གཅིག་སེམས་
གཅིག་གིས་འཛིན་པར་བྱིན་གྱིས་རློབས། །ཕན་ཚུན་བྱམས་སེམས་
གཡོ་མེད་རབ་བརྟན་ཞིང་། །ཀུན་གྱི་བདེ་ཐབས་བསྒྲུབས་པར་བྱིན་
གྱིས་རློབས། །དེ་ལ་བརྟེན་ནས་ལྗོངས་འདིའི་འགྲོ་བ་རྣམས། །བདེ་
སྐྱིད་དཔལ་ལ་སྤྱོད་པར་བྱིན་གྱིས་རློབས། །ཀུན་ཀྱང་ཆོག་ཤེས་
རྩོད་མེད་མངའ་རིས་ཀྱིས། །བསྟན་དང་བསྟན་འཛིན་མཆོད་པར་
བྱིན་གྱིས་རློབས། །འབྱུང་པོ་རྣམས་ཀྱི་གདུག་རྩུབ་ཀུན་ཞི་ནས། །
འགྲོ་ལ་བརྩེ་སེམས་སྐྱེ་བར་བྱིན་གྱིས་རློབས། །མདོར་ན་གཟུགས་

ཅན་གཟུགས་མེད་འགྲོ་བ་ཀུན། །ཤེས་རྒྱུད་ཆོས་དང་མཐུན་པར་
བྱིན་གྱིས་རློབས། །དེ་ལ་བརྟེན་ནས་ཕྱི་མ་ལྷན་ཅིག་པར། །བདེ་བ་
ཅན་དུ་སྐྱེ་བར་བྱིན་གྱིས་རློབས། །ནམ་མཁར་ཞུགས་པའི་གུ་རུ་
རིན་པོ་ཆེ། །འཁོར་བཅས་རང་ལ་ཐིམ་པའི་བྱིན་རླབས་གྱིས། །སློབ་
དཔོན་ཆེན་པོའི་ལུང་རྟོགས་ཡོན་ཏན་གྱིས། །རང་ཉིད་ནུས་པ་མཉམ་
པར་བྱིན་གྱིས་རློབས། །བདག་གིས་འགྲོ་བའི་སྡུག་བསྔལ་མི་བཟོད་
ལས། །བདག་ཅག་བྱས་མེད་ལུས་ཀྱི་གདོངས་ཞུགས་ཀྱིས། །བདག་
ཉིད་ཆེན་པོ་ཁྱེད་ལ་གསོལ་བཏབ་པའི། །བདག་གཞན་དོན་ཀུན་ཡིད་
བཞིན་འགྲུབ་གྱུར་ཅིག །།ཅེས་སློབ་དཔོན་ཆེན་པོ་པདྨ་འབྱུང་གནས་ལ་ཐུགས་
རྗེ་མྱུར་བསྐུལ་གྱི་གསོལ་འདེབས་བསམ་པ་མྱུར་འགྲུབ་བོད་ཁམས་ཀུན་ཏུ་བདེ་བའི་
དཔ་ལསྟེར་ཞེས་བྱ་བ་འདི་ཤཱཀྱའི་དགེ་བསྙེན་པཎྜི་ཏ་སྔགས་འཆང་ངག་དབང་ཀུན་དགའ་
བསོད་ནམས་ཀྱིས་ལྕགས་མོ་སྦྲུལ་ལོར་དབུས་གཙང་ལྗོངས་འདིར་དུས་ངན་གྱི་འཁྲུག་
ལོང་སྣ་ཚོགས་བྱུང་དུས་སྐྱེ་འགྲོ་རྣམས་མྱུར་དུ་བདེ་བ་ལ་འགོད་པ་ཞིང་བྱུང་ན་སྙམ་པའི་
ལྷག་བསམ་རྣམ་པར་དག་པས་ཀུན་ནས་བླངས་ཏེ་ཧོར་ཟླ་བཅུ་པའི་དཀར་ཕྱོགས་རྫོགས་
པ་གཉིས་པའི་ཚེས་ལ་དགེ་སྡིངས་ཆོས་ཀྱི་ཕོ་བྲང་ཆེན་པོར་སྦྱར་བ་འདི་བསམ་པ་ཐམས་
ཅད་ཡི་བཞིན་དུ་འགྲུབ་པའི་རྒྱུར་གྱུར་ཅིག །།

སྒྲོལ་མའི་བསྟོད་པ།
༈ པོ་ཏ་ལ་ཡི་གནས་མཆོག་ནས། །ཏཾ་ཡིག་ལྗང་ཁུ་ལས་འཁྲུངས་
ཤིང༌། །ཏཾ་ཡིག་འོད་ཀྱིས་འགྲོ་བ་སྒྲོལ། །སྒྲོལ་མ་འཁོར་བཅས་
གཤེགས་སུ་གསོལ། །ལྷ་དང་ལྷ་མིན་ཅོད་པན་གྱིས། །ཞབས་ཀྱི་
པདྨོ་ལ་བཏུད་དེ། །ཕོངས་པ་ཀུན་ལས་སྒྲོལ་མཛད་མ། །སྒྲོལ་མ་
ཡུམ་ལ་ཕྱག་འཚལ་ལོ། །གློག་དང་འདྲ་བའི་སྤན་མངའ་མ། །དཔའ་
མོ་ཏཱ་རེ་ཏུཏྟཱ་རེ། །སངས་རྒྱས་ཞབས་ཀྱི་པདྨོ་ཡི། གེ་སར་ལས་
བྱུང་ཁྱོད་ལ་འདུད། །སྟོན་ཀའི་ཟླ་བ་རྒྱས་པ་ཡི། །དཀྱིལ་འཁོར་
དང་མཚུངས་ཞལ་མངའ་མ། །མཆོག་སྦྱིན་ཕྱག་རྒྱ་ཨུཏྤལ། །
བསྣམས་མ་ཁྱོད་ལ་ཕྱག་འཚལ་ལོ། །འཁོར་བའི་གཟེབས་ལས་
ཏུཏྟ་རེ། །སྭཧཱས་ཉོས་མོངས་ཞི་བར་མཛད། །ཨོཾ་ཀྱིལ་ངོ་བོ་ཉིད་
ཀྱི་ནི། །ཚངས་པའི་སྒོ་འབྱེད་ཁྱེད་ལ་འདུད། །འཇིགས་པ་ཆེན་པོ་
བརྒྱད་ལས་ནི། །འཇིག་རྟེན་ཐམས་ཅད་སྐྱོབ་པར་མཛད། །ཀུན་
གྱི་མ་རུ་གྱུར་པ་ཡི། །སྒྲོལ་མ་ཡུམ་ལ་ཕྱག་འཚལ་ལོ། །འཇིག
རྟེན་གསུམ་མགོན་ཡུམ་གྱུར་སྤྱན་ཡངས་མ། །དུས་གསུམ་སངས་
རྒྱས་ཐམས་ཅད་སྐྱེད་པའི་ཡུམ། །གཉིས་མེད་ཡེ་ཤེས་ངང་ལས་

མ་གཡོས་ཀྱང་། ། ཐུགས་རྗེའི་དབང་གིས་འགྲོ་དོན་སྣ་ཚོགས་མཛད།།
བྱམས་པའི་ཡུམ་གྱུར་ཁྱོད་ལ་ཕྱག་འཚལ་ལོ། །སྐུ་མདོག་ལྗང་ཁུ་
འཕྲིན་ལས་སྣ་ཚོགས་མཛད། །ཡོན་ལྡན་རབ་རྒྱས་བཅུ་དྲུག་ལོན་
པའི་ཚུལ། །འགྲོ་ལ་རབ་དགྱེས་ཞལ་ནི་འཛུམ་པ་དང༌། །ཞི་བའི་
སྤན་གྱིས་འཇིག་རྟེན་གསུམ་ལ་གཟིགས། །ཐུགས་རྗེ་ཆེ་མངའ་
ཁྱོད་ལ་ཕྱག་འཚལ་ལོ། །བྱང་སེམས་རང་བཞིན་ཟླ་བ་གདན་དུ་
གཏིང༌། །ཉོན་མོངས་མི་བསྐྱོད་རྡོ་རྗེ་སྐྱིལ་ཀྲུང་བཅས།།སྒྲིབ་པ་
ཀུན་སྤངས་པདྨའི་གདན་ལ་བཞུགས། །ཟག་མེད་བདེ་རྒྱས་ཟླ་
བའི་རྒྱབ་ཡོལ་ཅན། །ཟག་མེད་བདེ་བ་ཆེ་ལ་ཕྱག་འཚལ་ལོ། །ན་
བཟའ་མཆོག་དང་རིན་ཆེན་དུ་མས་སྤྲས། །སྤྱག་གཡས་མཆོག་
སྦྱིན་སྒྲུབ་ལ་དངོས་གྲུབ་སྟེར། །གཡོན་པས་ཨུཏྤལ་སྐྱོན་བྲལ་
དག་པའི་རྟོགས། །ཕྱག་གཉིས་ཐབས་ཤང་ཤེས་རབ་ཟུང་དུ་འབྲེལ།།
ཐབས་ཤེས་ཟུང་འཇུག་སྐུ་ལ་ཕྱག་འཚལ་ལོ། །ཐུགས་རྗེ་ཆེན་པོ་
སྒྲོལ་མ་ཡུམ་ལ་ཕྱག་འཚལ་ལོ། །ཕྱག་སྟོང་སྤྱན་སྟོང་སྒྲོལ་མ་ཡུམ་ལ༴།
སྨན་པའི་རྒྱལ་པོ་སྒྲོལ་མ་ཡུམ་ལ༴ སྨན་ལྟར་ནད་འཇོམས༴ ཐུགས་
རྗེ་ཐབས་མཁས༴ ས་ལྟར་བརྟེན་མཛད༴ ཆུ་ལྟར་བསིལ་མཛད༴
མེ་ལྟར་སྨིན་མཛད༴ རླུང་ལྟར་རྒྱས་མཛད༴ མཁའ་ལྟར་ཁྱབ་མཛད༴

7)
སྐུ་ཡི་སྐྱོན་སྤངས་མཚན་དང་དཔེ་བྱད་ལྡན། །གསུང་གི་སྐྱོན་སྤངས་
ཀ་ལ་པིང་ཀའི་དབྱངས། །ཐུགས་ཀྱི་སྐྱོན་སྤངས་ཤེས་བྱ་མཐའ་དག་
གཟིགས། །བཀྲ་ཤིས་དཔལ་འབར་མ་ལ་ཕྱག་འཚལ་ལོ། ཅེས་པས་
ཕྱག་བྱའོ། དེ་ནས་མཆོད་པ་འབུལ་བ་ནི། ངག་ཏུ། དྲི་མེད་གཙང་ཞིང་ཡན་
ལག་བརྒྱད་ལྡན་ཆུ། །ཐང་སྐྱེས་ཆུ་སྐྱེས་མེ་ཏོག་ཆུ་ཆེན་བཅས། །
རབ་མཛེས་ཡིད་འོང་མཆོད་ཡོན་དམ་པ་འདི། །རྒྱལ་བ་སྐྱེད་པའི་
ཡུམ་ལ་མཆོད་པར་བགྱི། །དུས་གསུམ་རྒྱལ་བའི་དབུ་ལ་མཆོད་
འབུལ་མ། །པུཥྤ་དཀར་མོ་ཞལ་གཅིག་ཕྱག་གཉིས་མ། །ཐང་
སྐྱེས་ཆུ་སྐྱེས་མེ་ཏོག་དཀོན་མང་བསྣམས། རྒྱལ་བ༴ དུས་གསུམ་
རྒྱལ་བའི་ཤངས་ལ་མཆོད་འབུལ་མ། སྤོས་མ་དུད་ཁ་ཞལ་གཅིག་
ཕྱག་གཉིས་མ། །ལྷན་ཅིག་སྦྱར་དང་སྤོས་གྱུར་ཡོསང་ཁང་བསྣམས།།
རྒྱལ་བ༴ དུས་གསུམ་རྒྱལ་བའི་སྤྱན་ལ་མཆོད་འབུལ་མ། །དཱི་པཾ་
དམར་སྐྱ་ཞལ་གཅིག་ཕྱག་གཉིས་མ། །ཉི་ཟླ་རིན་ཆེན་སྣང་གསལ་
སྣ་ཚོགས་བསྣམས། །རྒྱལ་བ༴ དུས་གསུམ་རྒྱལ་བའི་ཐུགས་ལ་
མཆོད་འབུལ་མ། །དྲི་མ་ལྗང་ཁུ་ཞལ་གཅིག་ཕྱག་གཉིས་མ། །ཨ་
དཀར་ཙནྡན་ག་བུར་དུང་ཆོས་བསྣམས། རྒྱལ་བ༴ དུས་གསུམ་
རྒྱལ་བའི་ལྗགས་ལ་མཆོད་འབུལ་མ། རོ་མ་དམར་མོ་ཞལ་གཅིག་

ཕྱག་གཉིས་མ། རོ་དང་བཅུད་ལྡན་ལྷ་རྫས་ཞལ་ཟས་བསྣམས། །
རྒྱལ་བ༴ དུས་གསུམ་རྒྱལ་བའི་སྙན་ལ་མཆོད་འབུལ་མ།
སྔོན་མོ་ཞལ་གཅིག་ཕྱག་གཉིས་མ། །པི་ཝང་གླིང་བུ་སིལ་སྙན་སྣ་
ཚོགས་བསྣམས། །རྒྱལ་བ་བསྐྱེད་པའི་ཡུམ་ལ་མཆོད་པ་འབུལ། །
ས་གཞི་སྤོས་ཀྱི་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་
ཟླས་བརྒྱན་པ་འདི། །སངས་རྒྱས་ཞིང་དེར་དམིགས་ཏེ་ཕུལ་བ་
ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག།སྒྲ་མ་
སྒྲོལ་བསྟོད་ཕྱག་འཚལ་ཉེར་གཅིག་མ།
ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །ཕྱག་
འཚལ་སྒྲོལ་མ་མྱུར་མ་དཔའ་མོ། །སྤྱན་ནི་སྐད་ཅིག་གློག་དང་འདྲ་མ། །
འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་སར་བྱེ་བ་ལས་
ནི་བྱུང་མ། །ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་
བརྩེགས་པའི་ཞལ་མ། །སྐར་མ་སྟོང་ཕྲག་ཚོགས་པ་རྣམས་ཀྱིས། །
རབ་ཏུ་ཕྱེ་བའི་འོད་རབ་འབར་མ། །ཕྱག་འཚལ་སེར་སྔོ་ཆུ་ནས་
སྐྱེས་ཀྱི། །པདྨའི་ཕྱག་ནི་རྣམ་པར་བརྒྱན་མ། །སྦྱིན་པ་བརྩོན་འགྲུས་

"}
དཀའ་ཐུབ་ཞི་བ། །བཟོད་པ་བསམ་གཏན་སྤོད་ཡུལ་ཉིད་མ། ། ཕྱག་
འཚལ་དེ་བཞིན་གཤེགས་པའི་གཙུག་ཏོར། །མཐའ་ཡས་རྣམ་པར་
རྒྱལ་བར་སྤྱོད་མ། །མ་ལུས་ཕ་རོལ་ཕྱིན་པ་ཐོབ་པའི། །རྒྱལ་བའི་
སྲས་ཀྱི་ཤིན་ཏུ་བསྟེན་མ། །ཕྱག་འཚལ་ཏུཏྟཱ་ར་ཧཱུཾ་ཡི་གེས། །འདོད་
དང་ཕྱོགས་དང་ནམ་མཁའ་གང་མ། །འཇིག་རྟེན་བདུན་པོ་ཞབས་
ཀྱིས་མནན་ཏེ། །ལུས་པ་མེད་པར་འགུགས་པར་ནུས་མ། །ཕྱག་
འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་སྣ་ཚོགས་དབང་ཕྱུག་
མཆོད་མ། །འབྱུང་པོ་རོ་ལངས་དྲི་ཟ་རྣམས་དང༌། །གནོད་སྦྱིན་
ཚོགས་ཀྱིས་མདུན་ནས་བསྟོད་མ། །ཕྱག་འཚལ་ཏྲད་ཅེས་བྱ་དང་
ཕཊ་ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་
བསྐུམས་གཡོན་བརྐྱང་ཞབས་ཀྱིས་མནན་ཏེ། །མེ་འབར་འཁྲུགས་
པ་ཤིན་ཏུ་འབར་མ། །ཕྱག་འཚལ་ཏུ་རེ་འཇིགས་པ་ཆེན་མོ། །བདུད་
ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་
མཛད། །དགྲ་བོ་ཐམས་ཅད་མ་ལུས་གསོད་མ། །ཕྱག་འཚལ་དཀོན་
མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་
པར་བརྒྱན་མ། །མ་ལུས་ཚོགས་ཀྱི་འཁོར་ལོས་བརྒྱན་པའི། །
རང་གི་འོད་ཀྱི་ཚོགས་རྣམས་འཁྲུག་མ། །ཕྱག་འཚལ་རབ་ཏུ་དགའ་

བ་བརྗིད་པའི། །དབུ་རྒྱན་འོད་ཀྱི་ཕྲེང་བ་སྤེལ་མ། །བཞད་པ་རབ་
བཞད་ཏུཏྟཱ་ར་ཡིས། །བདུད་དང་འཇིག་རྟེན་དབང་དུ་མཛད་མ། །
ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་
པར་ནུས་མ་ཉིད་མ། །ཁྲོ་གཉེར་གཡོ་བའི་ཡི་གེ་ཧཱུྃ་གིས། །ཕོངས་
པ་ཐམས་ཅད་རྣམ་པར་སྒྲོལ་མ། །ཕྱག་འཚལ་ཟླ་བའི་དུམ་བུ་དབུ་
བརྒྱན། །བརྒྱན་པ་ཐམས་ཅད་ཤིན་ཏུ་འབར་མ། །རལ་བའི་ཁྲོད་
ན་འོད་དཔག་མེད་ལས། །རྟག་པར་ཤིན་ཏུ་འོད་རབ་མཛད་མ། །
ཕྱག་འཚལ་བསྐལ་པའི་ཐ་མའི་མེ་ལྟར། །འབར་བའི་ཕྲེང་བའི་དབུས་
ན་གནས་མ། །གཡས་བརྐྱངས་གཡོན་བསྐུམས་ཀུན་ནས་བསྐོར་
དགའི། །དགྲ་ཡི་དཔུང་ནི་རྣམ་པར་འཇོམས་མ། །ཕྱག་འཚལ་ས་
གཞིའི་ངོས་ལ་ཕྱག་གི །མཐིལ་གྱིས་བསྣུན་ཅིང་ཞབས་ཀྱིས་བརྡུང་
མ། །ཁྲོ་གཉེར་སྤྱན་མཛད་ཡི་གེ་ཧཱུཾ་གིས། །རིམ་པ་བདུན་པོ་རྣམས་
ནི་འགེམས་མ། །ཕྱག་འཚལ་བདེ་མ་དགེ་མ་ཞི་མ། །མྱ་ངན་འདས་
ཞི་སྤྱོད་ཡུལ་ཉིད་མ། །སྭཱ་ཧཱ་ཨོཾ་དང་ཡང་དག་ལྡན་མ། །སྡིག་པ་
ཆེན་པོ་འཇོམས་པ་ཉིད་མ། །ཕྱག་འཚལ་ཀུན་ནས་བསྐོར་རབ་དགའ་
བའི། །དགྲ་ཡི་ལུས་ནི་རབ་ཏུ་འགེམས་མ། །ཡི་གེ་བཅུ་པའི་ངག་
ནི་བཀོད་པའི། །རིག་པ་ཧཱུཾ་ལས་སྒྲོལ་མ་ཉིད་མ། །ཕྱག་འཚལ་ཏུ་

རེའི་ཞབས་ནི་བརྡབས་པས། །ཧཱུྃཧཱུཾ་གི་རྣམ་པའི་ས་བོན་ཉིད་མ། །རི་
རབ་མན་དྷ་ར་དང་འབིགས་བྱེད། ། འཇིག་རྟེན་གསུམ་རྣམས་གཡོ་
བ་ཉིད་མ། །ཕྱག་འཚལ་ལྷ་ཡི་མཚོ་ཡི་རྣམ་པའི། །རི་དྭགས་རྟགས་
ཅན་ཕྱག་ན་བསྣམས་མ། །ཏཱ་ར་གཉིས་བརྗོད་པཊ་ཀྱི་ཡི་གེས། །དུག་
རྣམས་མ་ལུས་པ་ནི་སེལ་མ། །ཕྱག་འཚལ་ལྷ་ཡི་ཚོགས་རྣམས་རྒྱལ་
པོ། །ལྷ་དང་མིའམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་
བརྗིད་ཀྱིས། །རྩོད་དང་རྨི་ལམ་ངན་པ་སེལ་མ། །ཕྱག་འཚལ་ཉི་མ་
ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་
བརྗོད་ཏུཏྟཱ་ར་ཡིས། །ཤིན་ཏུ་དྲག་པོའི་རིམས་ནད་སེལ་མ། །ཕྱག་
འཚལ་དེ་ཉིད་གསུམ་རྣམ་བཀོད་པས། །ཞི་བའི་མཐུ་དང་ཡང་དག
ལྡན་མ། །གདོན་དང་རོ་ལངས་གནོད་སྦྱིན་ཚོགས་རྣམས། །འཇོམས་
པ་ཏུ་རེ་རབ་མཆོག་ཉིད་མ། །རྩ་བའི་སྔགས་ཀྱིས་བསྟོད་པ་འདི་
དང་། །ཕྱག་འཚལ་བ་ནི་ཉི་ཤུ་རྩ་གཅིག །

དཔལ་ཐུབ་བསྟན་གསེར་མདོག་ཅན
ལྷ་མོ་ལ་གུས་མ།
༈ ལྷ་མོ་ལ་གུས་ཡང་དག་ལྡན་པའི། །བློ་ལྡན་གང་གིས་རབ་དང་
བརྗོད་དེ། །སྲོད་དང་ཐོ་རངས་ལངས་པར་བྱས་ནས། །དྲན་པས་
མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་རབ་ཏུ་ཞི་
བ། །ངན་འགྲོ་ཐམས་ཅད་འཇོམས་པ་ཉིད་འཐོབ། །རྒྱལ་བ་བྱེ་བ་
ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་བར་འགྱུར་ལ། །
འདི་ལས་ཆེ་བ་ཉིད་ནི་ཐོབ་ཅིང་། །སངས་རྒྱས་གོ་འཕང་མཐར་ཐུག་
དེར་འགྲོ །དེ་ཡིས་དུག་ནི་དྲག་པོ་ཆེན་པོ། །བརྟན་གནས་པའམ་
གཞན་ཡང་འགྲོ་བ། །ཟོས་པ་དང་ནི་འཐུངས་པ་ཉིད་ཀྱང༌། །དྲན་
པས་རབ་ཏུ་སེལ་བ་ཉིད་ཐོབ། །གདོན་དང་རིམས་དང་དུག་གིས་
གཟིར་བའི། །སྡུག་བསྔལ་ཚོགས་ནི་རྣམ་པར་སྤངས་ཏེ། །སེམས་
ཅན་གཞན་པ་རྣམས་ལ་ཡང་ངོ་། །གཉིས་གསུམ་བདུན་དུ་མངོན་
པར་བརྗོད་ན། །བུ་འདོད་པས་ནི་བུ་ཐོབ་འགྱུར་ཞིང་། །ནོར་འདོད་
པས་ནི་ནོར་རྣམས་ཉིད་ཐོབ། །འདོད་པ་ཐམས་ཅད་ཐོབ་པར་འགྱུར་
ཏེ། །བགེགས་རྣམས་མེད་ཅིང་སོ་སོར་འཇོམས་འགྱུར། །རྗེ་བཙུན་
317 

འཕགས་མ་སྒྲོལ།་མ་པ་ཡང་དག་པར་རྫོགས་པའི་སངས་རྒྱས་རྣ་
ཆེན་པོས་བསྟོད་པ་གསུངས་པ་རྫོགས་སོ།། །།
དགེ་སློང་མ་དཔལ་མོས་མཛད་པའི་ཡན་ལག་བདུན་པ།
༈ རྗེ་བཙུན་འཕགས་མ་སྒྲོལ་མ་དང་། །ཕྱོགས་བཅུ་དུས་གསུམ་
བཞུགས་པ་ཡི། །རྒྱལ་བ་སྲས་བཅས་ཐམས་ཅད་ལ། །ཀུན་ནས་
དྭང་བས་ཕྱག་བགྱིའོ། །མེ་ཏོག་བདུག་སྤོས་མར་མེ་དྲི། །ཞལ་ཟས་
རོལ་མོ་ལ་སོགས་པ། །དངོས་བཤམས་ཡིད་ཀྱིས་སྤྲུལ་ནས་འབུལ།།
འཕགས་པའི་ཚོགས་རྣམས་བཞེས་སུ་གསོལ། །ཐོག་མ་མེད་ན་
ད་ལྟའི་བར། །མི་དགེ་བཅུ་དང་མཚམས་མེད་ལྔ། །སེམས་ནི་ཉོན་
མོངས་དབང་གྱུར་པའི། །སྡིག་པ་ཐམས་ཅད་བཤགས་པར་བགྱི། །
ཉན་ཐོས་རང་རྒྱལ་བྱང་ཆུབ་སེམས། །སོ་སོ་སྐྱེ་བོ་ལ་སོགས་པས།།
དུས་གསུམ་དགེ་བ་ཅི་བསགས་པའི། །བསོད་ནམས་ལ་ནི་བདག་
ཡི་རང་། །སེམས་ཅན་རྣམས་ཀྱི་བསམ་པ་དང༌། །བློ་ཡི་བྱེ་བྲག་
ཇི་ལྟར་བར། །ཆེ་ཆུང་ཐུན་མོང་ཐེག་པ་ཡི། །ཆོས་ཀྱི་འཁོར་ལོ་
སྐོར་དུ་གསོལ། །འཁོར་བ་ཇི་སྲིད་མ་སྟོངས་བར། །མྱ་ངན་མི་འདའ་
ཐུགས་རྗེ་ཡིས། ། སྡུག་བསྔལ་རྒྱ་མཚོར་བྱིང་བ་ཡི། །སེམས་ཅན་

རྣམས་ལ་གཟིགས་སུ་གསོལ། །བདག་གིས་བསོད་ནམས་ཅི་བསགས་
པ། །ཐམས་ཅད་བྱང་ཆུབ་རྒྱུར་གྱུར་ནས། །རིང་པོར་མི་ཐོགས་འགྲོ་
བ་ཡི། །འདྲེན་པའི་དཔལ་དུ་བདག་གྱུར་ཅིག །
རྗེ་བཙུན་སྒྲོལ་མའི་བཟློག་པ།
༈ རྒྱལ་བ་ཀུན་གྱི་ཡུམ་གཅིག་མ། །རྗེ་བཙུན་སྒྲོལ་མ་ཐུགས་རྗེ་
ཅན། །མཐུ་སྟོབས་རྫུ་འཕྲུལ་ཀུན་བསྐྱེད་ནས། །བར་གཅོད་མ་ལུས་
བཟློག་པར་མཛོད། །ཉོན་མོངས་བཞི་བརྒྱ་རྩ་བཞི་ལས། །བྱུང་བའི་
ནང་གི་ཉེར་འཚེ་ཀུན། །ཆོས་དབྱིངས་དྲི་མ་མེད་པ་ཡིས། །ངོ་བོ་
དབྱིངས་སུ་བཟློག་པར་མཛོད། །ཉོན་མོངས་བཞི་བརྒྱ་རྩ་བཞི་ལས།།
བྱུང་བའི་ནང་གི་ཉེར་འཚེ་ཀུན། །ཆོས་དབྱིངས་དྲི་མ་མེད་པ་ཡིས།
ངོ་བོ་དབྱིངས་སུ་བཟློག་པར་མཛོད། །འཕྲལ་རྐྱེན་ངན་པ་ལས་བྱུང་
བའི། །རླུང་མཁྲིས་བན་ཀན་འདུས་པའི་ནད། །འཛེ་དང་ཕོལ་མིག་
ལ་སོགས་པ། །འབྱུང་བ་འཁྲུགས་པའི་ཉེར་འཚེ་ཀུན། །སྐད་ཅིག་
ཉིད་ལ་བཟློག་པར་མཛོད། །གཟའ་དང་རྒྱུ་སྐར་རྒྱལ་པོ་དང་། །བཙན་
དང་གདུག་པའི་ཀླུ་རྣམས་དང་། །མ་མོས་ས་བདག་སྲིན་པོའི་ཚོགས།།
དྲག་པོའི་རྫུ་འཕྲུལ་སྟོབས་ཀྱིས་བཟློག །ལྷ་མིན་འབྱུང་པོ་ཤ་ཟ་དང་། །

ནམ་མཁའ་ལྡིང་དང་རྗེད་བྱེད་གདོན། །གྲུལ་འབུམ་གནོད་སྦྱིན་ལ་
སོགས་པ། །གདུག་པའི་མི་མིན་ཐམས་ཅད་བཟློག །སྲོག་འཕྲོག་
རིམ་གྱི་ཚོགས་རྣམས་དང༌། །ས་གཡོ་རྐུན་པོ་གནམ་ལྕགས་དང་། །
མེ་དང་ཆུ་དང་རླུང་གི་ཚོགས། །བར་གཅོད་རྐྱེན་རྣམས་མ་ལུས་
བཟློག །སེངྒེ་སྟག་གཟིག་དོམ་དང་དྲེད། །དུག་ཅན་སྦྲུལ་དང་སྲིན་
པོའི་ཚོགས། །ལུས་ངག་སེམས་ལ་གནོད་བྱེད་པ། །ཐམས་ཅད་
ད་ལྟ་ཉིད་དུ་བཟློག །རྨི་ལམ་མཚན་མ་ངན་པ་དང༌། །གློ་བུར་ཡེ
འཕྲོག་ལ་སོགས་པ། །དུས་དང་དུས་མིན་འཆི་བའི་ཚོགས། །མི་
མཐུན་མ་ལུས་བཟློག་ཏུ་གསོལ། །ཁྱད་པར་ཕ་རོལ་མིསྲུན་དམག་
དང་ཆོམ་རྐུན་མཐུ་བྱེད་སོགས། །བསམ་སྦྱོར་ངན་པ་ཅི་མཆིས་
པ། དཀོན་མཆོག་བཀའ་ཡི་བདེན་པས་བཟློག །མདོར་ན་རྣལ་
འབྱོར་བདག་ཅག་ལ། །ཇི་ལྟར་འདོད་པའི་དངོས་གྲུབ་ཀུན། །ཁྱོད་
ཀྱི་ད་ལྟ་སྩལ་ནས་ཀྱང་། རྟག་ཏུ་བདེ་ལ་སྤྱོད་པར་ཤོག ། འདི་སུས་
མཛད་པའི་གསལ་ཁ་མ་རྙེད་དོ།།

འདོད་གསོལ་རྗེ་བཙུན་བཅོམ་ལྡན་མ།
༈ རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། །བདག་དང་
མཐའ་ཡས་སེམས་ཅན་ཐམས་ཅད་ཀྱི། །སྒྲིབ་གཉིས་བྱང་ཞིང་ཚོགས་
གཉིས་མྱུར་རྫོགས་ནས། །རྫོགས་པའི་སངས་རྒྱས་ཐོབ་པར་མཛད་
དུ་གསོལ། །དེ་མ་ཐོབ་ཀྱི་ཚེ་རབས་ཀུན་ཏུ་ཡང༌། །ལྷ་དང་མི་ཡི་
བདེ་བ་མཆོག་ཐོབ་ནས། །ཐམས་ཅད་མཁྱེན་པ་བསྒྲུབ་པར་བྱེད་པ
ལ། །བར་ཆོད་གདོན་བགེགས་རིམས་དང་ནད་ལ་སོགས།།དུས་
མིན་འཆི་བར་གྱུར་པ་སྣ་ཚོགས་དང་། །རྨི་ལམ་ངན་དང་མཚན་མ་
ངན་པ་དང་། །འཇིགས་པ་བརྒྱད་སོགས་ཉེ་བར་འཚེ་བ་རྣམས། །
མྱུར་དུ་ཞི་ཞིང་མེད་པར་མཛད་དུ་གསོལ། །འཇིག་རྟེན་འཇིག་རྟེན་
ལས་ནི་འདས་པ་ཡི། །བཀྲ་ཤིས་བདེ་ལེགས་ཕུན་སུམ་ཚོགས་པ་
རྣམས། །འཕེལ་ཞིང་རྒྱས་པས་དོན་རྣམས་མ་ལུས་པ། །འབད་མེད་
ལྷུན་གྱིས་གྲུབ་པར་མཛད་དུ་གསོལ། །སྒྲུབ་ལ་བརྩོན་ཞིང་དམ་ཆོས་
འཕེལ་བ་དང་། །རྟག་ཏུ་ཁྱོད་གྲུབ་ཞལ་མཆོག་མཐོང་བ་དང༌། །སྟོང་
ཉིད་དོན་རྟོགས་བྱང་སེམས་རིན་པོ་ཆེ། །ཡར་ངོའི་ཟླ་ལྟར་འཕེལ་
ཞིང་རྒྱས་པར་མཛོད། །རྒྱལ་བའི་དཀྱིལ་འཁོར་བཟང་ཞིང་དགའ་

7}
བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་
ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་བདག་གིས་
དེར་ཐོབ་ཤོག །བདག་གིས་ཚེ་རབས་སྔོན་ནས་བསྒྲུབས་པའི་
ལྷ། །དུས་གསུམ་སངས་རྒྱས་ཀུན་གྱི་འཕྲིན་ལས་མ། །སྔོ་ལྗང་
ཞལ་གཅིག་ཕྱག་གཉིས་མྱུར་ཞི་མ། །ཡུམ་གྱུར་ཨུཏྤལ་བསྣམས་
པའི་བཀྲ་ཤིས་ཤོག །རྒྱལ་ཡུམ་སྒྲོལ་མ་ཁྱེད་སྐུ་ཅི་འདྲ་དང༌། །འཁོར་
དང་སྐུ་ཚེའི་ཚད་དང་ཞིང་ཁམས་དང། །ཁྱེད་ཀྱི་མཚན་མཆོག་
བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་ཤོག །
ཁྱོད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་
གང་དུ་གནས་པའི་ས་ཕྱོགས་དེར། །ནདགདོན་དབུལ་འཕོངས་འཐབ
རྩོད་ཞི་བ་དང་། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །
སྐྱབས་གནས་བསླུ་མེད་དཀོན་མཆོག་རིན་པོ་ཆེ། །ཐུགས་རྗེའི་ངག་
གི་ཡི་དམ་སྒྲོལ་མ་ཡིས། །བདག་གི་ཁྱེད་ལ་གསོལ་བ་བཏབ་པའི་
མཐུས། །མྱུར་དུ་སྒྲུབ་པར་བྱིན་གྱི་རླབས་ཏུ་གསོལ། །སྐུ་ཡི་སྐྱོན་
སྤངས་མཚན་དང་དཔེ་བྱས་བརྒྱན། །གསུང་གི་སྐྱོན་སྤངས་ཀ་ལ་
པིངྐའི་དབྱངས། །ཐུགས་ཀྱི་སྐྱོན་སྤངས་ཤེས་བྱ་མཐའ་དག་མཁྱེན།།
བཀྲ་ཤིས་དཔལ་འབར་མ་ཡི་བཀྲ་ཤིས་ཤོག །

ལྷ་མོ་ལོ་མ་གྱོན་མའི་གཟུངས།།
༈ རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། །ཅོ་འཕྲུལ་རྣམ་པར་སྤྲུལ་
ཕ་ལས་བྱུང་བའི། །ལྷ་མོ་གང་གི་སྒྲུབ་པོའི་ནད་གདོན་བགེགས། །
ཀུན་ཏུ་ཞི་མཛད་མ་ལ་ཕྱག་འཚལ་ལོ། །ༀ་པི་ཤཱ་ཙི་པརྞ་ཤ་བ་རི་
སརྦ་ཛྭ་ར་པྲ་ཤ་མ་ན་ཡེ་སྭཱཧཱ། ཨོཾ་པི་ཤཱ་ཙི་པརྞ་ཤ་ཝ་ཧྲི༔ཨ་ཧུཾ་ཕཊ་
སྭཱཧཱ། དགེ་བ་འདི་ཡིས་མྱུར་དུ་བདག །ལོ་མ་གྱོན་མ་འགྲུབ་གྱུར་
ནས། །འགྲོ་བ་གཅིག་ཀྱང་མ་ལུས་པ། །དེ་ཡི་སལ་འགོད་པར་ཤོག །།
རྟ་ཕྱག་ཁྱུང་གསུམ།
༈ ཕྱོགས་བཅུའི་རྒྱལ་བ་ཀུན་གྱི་སྐུ་གསུང་ཐུགས། །བྱ་ཁྱུང་རྒྱལ་
པོ་རྟ་མགྲིན་གསང་བའི་བདག །རང་བཞིན་གཅིག་ཏུ་ཉེར་བསྟེན་ཁྲོས་
པའི་སྐུ། །དྲན་པའི་བགེགས་དཔུང་འཇོམ་ལ་ཕྱག་འཚལ་ལོ། །ཨོཾ་བཛྲ་
ཧ་ཡ་གྲྀ་ཝ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་པ་ཎི་ཧཱུྃ། ཨོྃ་པ་ཀྵི་སྭཱཧཱ། དགེ་
བ་འདི་ཡི་མྱུར་དུ་བདག །རྟ་ཕྱག་ཁྱུང་གསུམ་འགྲུབ་གྱུར་ནས། །འགྲོ་
བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག ། དགེའོ།

「རིགས་གསུམ་མགོན་པོ།
༈ འཔགས་པ་རིགས་གསུམ་མགོན་པོ་ལ་ཕྱག་འཚལ་ཞིང་སྐབས
སུ་མཆིའོ། །ཨོཾ་མ་ཎི་པདྨེ་ཧཱུྃ། ཨོཾ་ཝཱ་གཱི་ཤྭ་རི་དུཿཨོཾ་བཛྲ་པཱ་ཎི་ཧཱྃ
དགེ་བ་འདི་ཡི་མྱུར་དུ་བདག །རིགས་གསུམ་མགོན་པོ་འགྲུབ་གྱུ་
ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག
དགེའོ།།
ཚེ་ལྷ་རྣམ་གསུམ།
བཅོམ་ལྡན་འདས་ཚེ་ལྷ་རྣམ་གསུམ་ལ་ཕྱག་འཚལ་ཞིང་སྐྱབས་སུ
མཆིའོ། །ཨོཾ་ཨ་མཱ་ར་ཎི་ཛི་ཝནྟི་ཡེ་སྭཱཧཱ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་ནྭ
ཨཱ་ཡུཿ པུཎྱེ་ཛྙཱ་ན་པུཎྚི་ཀུ་རུ་སྭཱཧཱ། ཨོཾ་ཧཱུྃ་སཱཧཱ། ཨོཾ་ཨ་མྲྀ་ཏ་ཨ་ཡུ
ཏེ་སྭཱཧཱ། དགེ་བ་འདི་ཡི་མྱུར་དུ་བདག །ཚེ་ལྷ་རྣམ་གསུམ་འགྲུབ་
གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་
པར་ཤོག ། དགེའོ།།

སྨན་བླའི་གཟུངས།
༈ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང
དག་པར་རྫོགས་པའི་སངས་རྒྱས་སྨན་གྱི་བླ་བཻཌཱུརྱའི་འོད་ཀྱི་རྒྱལ་
པོ་ལ་ཕྱག་འཚལ་ལོ། །ཨོཾ་ན་མོ་བྷ་ག་ཝ་ཏེ། བྷཻ་ཥཛྱེ་གུ་རུ་བཻཌྰུ
པྲ་བྷ་རཱ་ཛཱ་ཡ། ཏ་ཐཱ་ག་ཏ་ཡ། ཨརྷ་དེ་སམྱཀ་སཾབུདྡྷ་ཡ། ཏ་དྱ་ཐཱ།
ཨོཾ་བྷཻཥཛྱེ་བྷཻཥཛྱེ། མཧཱ་བྷཻཥཛྱེ་བྷཻཥཛྱེ། རཱ་ཛཱ་ས་མུངྒ་ཏེ་སྭཱ་ཧཱ།
ཞེས་གཟུངས་རིང་ངམ་ཡང་ན། ཏ་དྱ་ཐཱ། ཨོཾ་བྷཻཥཛྱེ་བྷཻཥཛྱེ། མཧཱ་བྷཻཥཛྱེ་
བྷཻཥཛྱེ། རཱ་ཛཱ་ས་མུངྒ་ཏེ་སྭཱ་ཧཱ། དགེ་བ་འདི་ཡིས་མྱུར་དུ་བདག
སངས་རྒྱས་སྨན་བླ་སོགས།།
ཡི་གེ་བརྒྱ་པ།
༈ དཔལ་རྡོ་རྗེ་སེམས་དཔའ་ལ་ཕྱག་འཚལ་ཞིང་སྐྱབས་སུ་མཆིའོ། །
སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་བྱིན་གྱིས་བརླབ་
ཏུ་གསོལ། །ཨོཾ་བཛྲ་སཏྭ་ས་མ་ཡ། མ་ནུ་པཱ་ལ་ཡ། བཛྲ་སཏྭ་ཏེ་ནོ་
པ་ཏིཥྛ། དྲི་བྷོ་མེ་བྷཱ་ཝ། སུ་ཏོ་ཥྱོ་མེ་བྷཱ་ཝ། སུ་པོ་ཥྱོ་མེ་བྷཱ་ཝ། ཨ་

ནུ་རཀྟོ་མེ་བྷཱ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་
ཤྲཱི་ཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོཿབྷ་ག་ཝཱན་སརྦ་ཏ་ཐཱ་ག་ཏ། བཛྲ་མཱ་
མུཉྫ། བིཛྫཱི་བྷཱ་བ། མཧཱ་ས་མ་ཡ་སཏྭ་ཨཱཿདགེ་བ་འདི་ཡི་མྱུར་
དུ་བདག །རྡོ་རྗེ་སེམས་དཔའ་འགྲུབ་གྱུར་ནས། །འགྲོ་བ་གཅིག་ཀྱང་
མ་ལུས་པ། །དེ་ཡི་ས་ལ་འགོད་པར་ཤོག །
གདུགས་དཀར་ཟློག་པ།
༈ རྒྱལ་བ་ཀུན་གྱི་མཚན་མཆོག་གཙུག་ཏོར་ནས། །ལེགས་
པར་འཁྲུངས་པའི་རྨད་བྱུང་ལྷ་མོ་ནི། །གཞན་གྱིས་མི་ཐུབ་གཙུག་
ཏོར་གདུགས་དཀར་ཞེས། །ཡོངས་སུ་གྲགས་པ་དེ་ལ་ཕྱག་འཚལ་
ལོ། ༀ་ཨ་སི་ཏ་ཨ་ན་ལཱརྐ་པྲ་བྷཱ་སྤུ་ཊ་བི་ཀ་སི་ཏཱ་ཏ་པ་ཏྲེ།
ལ་ཛྭ་ལ། ཁཱ་ད་ཁཱ་ད། ཧ་ན་ཧ་ན། ད་ཧ་ད་ཧ། ད་ར་ད་ར། བི་ད་ར་
བི་ད་ར། ཚིནྡ་ཚིནྡ། བྷིནྡྷ་བྷིནྡྷུ། ཧཱུཾ་ཧཱུཾ་ཕཊ་ཕཊ་སྭཱ་ཧཱ། སྙིང་པོའོ། །ཧེ་
ཧེ་ཕཊ། ཧོ་ཧོ་ཕཊ། ཨ་མོ་གྷ་ཡ་ཕཊ། ཨ་པྲ་ཏི་ཧ་ཏཱ་ཡ་ཕཊ། བ་ར་
དཱ་ཡ་ཕཊ། བ་ར་པྲ་དཱ་ཡ་ཕཊ། པྲཏྱཾ་གི་རཱ་ཏཱ་ཡ་ཕཊ། ཨ་སུ་ར་བི་
དྲྭ་བ་ཎ་ཀ་རཱ་ཡ་ཕཊ། པ་ར་བི་དྲྭ་བ་ཎ་ཀ་རཱ་ཡ་ཕཊ། སརྦ་དེ་བེ་

བྷྱཡཿཊ། སམྦ་ནཱ་གེ་བྷྱཿ ཕཊ། སམྦ་རཱཀྵ་སེ་བྷྱཿ ཕཊ། སརྦ་བྷཱ་ཏེ་བྷྱཿ ཕཊ།
སརྦ་པྲེ་ཏེ་བྷྱཿཕཊ། སརྠ་པི་ཤཱ་ཙེ་བྷྱ པཊ། སམྦ་ཀུམྦྷནྡེབྷྱཿ ཕཊ། སམྦ་
པཱུ་ཏ་ནེ་བྷྱཿ ཕཊ། སརྦ་ཀ་ཊ་པཱུ་ཏ་ནེ་བྷྱམཊ། སབྦ་སྐནྡེ་བྷྱ་པཊ། སནྠ་
ཨུ་མཱ་དེ་བྷྱ ཕཊ། སརྦ་ཙྪ་ཡེ་བྷྱ ཕཊ། སརྦ་ཨ་པཱསྨ་རེ་བྷྱ པཊ། སརྦ་
ཨོ་སྟ་ར་ཀེ་བྷྱ མཊ། སནྠ་ཌཱ་ཀི་ནཱི་བྷྱཿཕཊ། །སརྦ་རེ་བ་ཏཱི་བྷྱཿ ་ཕཊ།
སནྠ་ཡ་མ་ཡེ་བྷྱ་ཕཊ། སམྦ་ཤ་ཀུ་ནི་བྷྱཿ ཡཿཊ། སརྦ་མཱ་ཏྲི་ག་ནེ་བྷྱ ཕཊ།
སནྠ་ཀཾ་པཱུ་ཀི་མ་ནེ་བྷྱཿ ཕཊ། སམྦ་ཨ་ལཾ་བ་ཀེ་བྷྱཿ པཊ། སརྦ་ཀ་ཏ་
ད་ནེ་བྷྱཿ ཕཊ། སརྦ་གརྦྷེ་བྷྱཿ ཡཿཊ། སནྠ་གནྡྷ་པརེ་བྷྱ ཕཊ། སརྦ་ཨ་
སུ་རེ་བྷྱ པཊ། སརྦ་ཀིནྣ་རེ་བྷྱ པཊ། སནྠ་ག་རུ་ཌེ་བྷྱཿ ཕཊ། སནྠ་
མ་ཧོ་ར་གེ་བྷྱ ཕཊ། སརྦ་ཡཀྵེ་བྷྱཕཊ། སརྦ་དུརྻ་གཱི་ཏེ་བྷྱཿ ཕཊ།
སམྦ་དུ་པྲ་ཀྵི་ཏེ་བྷྱཿ མཊ། སརྦ་ཛཱ་རེ་བྷྱཿ ཡཿཊ། སནྠ་བྷ་ཡེ་བྷྱཿཕཊ།
སརྦ་ཨུ་པ་དྲ་བེ་བྷ༔ཕཊ། སརྦ་ཨུ་པ་སངྒེ་བྷྱཿཡཿཕཊ། སརྦ་ཀྲྀ་ཏྱ་ཀརྨ་
ཎི་ཀཱ་ཁོ་རྡེ་བྷྱཿ པཊ། ཀི་ར་ཎ་བེ་ཏཱ་ཌེ་བྷྱཿ མཊ། ཙིཙྪ་པྲེ་ཤཱ་ཀ་སརྦ་
དུཿཤྩ་རྡི་ཏེ་བྷྱཿཡཿཊ། སརྦ་དུར་བྷུཀྟེ་བྷྱཿ པཊ། སམྦ་ཏཱིརྦི་ཀེ་བྷྱཿཕཊ།
སརྦྦ་ཤྲ་མ་ཎེ་བྷྱ༔ཕཊ། སརྦ་པཱ་ཏ་ཀེ་བྷྱ༔ཕཊ། སམྦ་བིདྱཱ་དྷ་རེ་བྷྱ༔་
ཕཊ། ཛ་ཡ་ཀ་ར་མ་དྷུ་ཀ་ར་སརྦ་ཨརྠ་སྭ་དྷ་ཀེ་བྷྱོཿ་བིདྱ་ཙ་རེ་བྷྱ༔ཕཊ།
ཙ་ཏུབྷྱོཿ་བྷ་གི་ནཱི་བྷྱ༔པཊ། སརྦ་ཀོ་མཱ་རཱི་བཛྲ་ཀུ་ལནྡྷ་རི་བིདྱཱ་ཙ་རེ་

Z
བྷྱཿ པཊ། སརྦ་མཧཱ་པྲ་ཏྱཾ་གི་རེ་བྷྱཿ པཊ། བཛྲ་ཤྲྀ་ཀ་ལཱ་པྲ་ཏྱཾ་གི་ར་
རཱ་ཛཱ་ཡེ་པཊ། མཧཱ་ཀཱ་ལཱ་ཡ་མཱ་ཏྲི་ག་ཎ་ན་མ་སྐྲྀ་ཏཱ་ཡེ་པཊ། བྲ་ཧྨ་
ཎཱི་ཡེ་པཊ། བཱིཥྞ་བཱི་ཡེ་ཕཊ། མ་ཧེ་ཤྭ་རཱི་ཡེ་པཊ། རོ་ཤྲཱི་ཡེ་ཕཊ།
མཧཱ་ཀཱ་ལཱི་ཡེ་ཕཊ། ཙཱ་མུདྡྷི་ཡེ་ཕཊ། ཀོ་མ་རི་ཡེ་ཕཊ། བཱ་རཱ་ཧཱི་ཡེ་
ཕཊ། ཨིནྡྲ་ཡེ་ཕཊ། ཨགྣི་ཡེ་ཕཊ། ཡ་མཱ་ཡེ་ཕཊ། ནཻ་རི་ཏཱ་ཡེ་པཊ།
བ་རུ་ཎཱ་ཡེ་ཕཊ། མཱ་རུ་ཏཱི་ཡེ་ཕཊ། སཽ་མཱ་ཡེ་ཕཊ། ཨཱི་ཤ་ནཱི་ཡེ་ཕཊ།
ཀཱ་ལ་དཎྜཱི་ཡེ་ཕཊ། ཀཱ་ལ་རཱ་ཏྟཱི་ཡེ་ཕཊ། ཡ་མ་དཎྜཱི་ཡེ་ཕཊ། རཱ་ཏྟཱི
ཡེ་ཕཊ། ཀ་པཱ་ལཱི་ཡེ་ཕཊ། ཨ་དྷི་མུཀྟི་ཤྩ་ཤཱ་ན་བཱ་སི་ནཱི་ཡེ་ཕཊ།
ཨོཾ་ཥཱཾ་བྷནྡྷ་བྷནྡྷ། རཀྵ་རཀྵ་མཾ་སྭཱཧཱ།། ༈།ཏདྱ་ཐཱ། ཨོཾ་ཨ་ན་ལེ་ཨ་ན་
ལེ། ཁ་ས་མེ་ཁ་ས་མེ། བཻ་རེ་བཻ་རེ། སོ་མེ་སོ་མེ། ཤཱནྟེ་ཤཱནྟེ། དྭནྟེ་
དཱནྟེ། བི་ཥ་དེ་བི་ཥ་དེ། བཻ་རེ་བཻ་རེ། དེ་བི་བཛྲ་དྷ་རི། བནྡྷ་བནྡྷ་ནི།
བཛྲ་པཱ་ནི་ཕཊ། ༀ་ཧཱུྃ་ཧཱུྃ་ཧཱུྃ་ཥཱཾ་ཕཊ་སྭཱ་ཧཱ། ཧཱུྃ་ཧཱུྃ་བནྡྷ་ཕཊ། བདག་
ལ་སྲུངས་ཤིག་སྭཱཧཱ། ཨོཾ་བཛྲ་པཱ་ཎི་བནྡྷ་བཛྲ་པཱ་ཤེ་ན་མ་མ་སརྦ་
དུཎྱེ་བི་ནཱ་ཡ་ཀཾ་ཧཱུྃ་ཧཱུྃ་ཕཊ་ཕཊ་སྭཱཧཱ། ཉེ་བའི་སྙིང་པོའོ། །བཅོམ་ལྡན་
གདུགས་དཀར་ལྷ་ཚོགས་རྣམས། །མཐུ་སྟོབས་ཐོགས་པ་མི་མངའ་
ཞིང་། །ཐུགས་རྗེ་སྨོན་ལམ་མཐུ་བཙན་པས། །བདག་གིས་གསོལ་
བ་བཏབ་པ་བཞིན། ། སངས་རྒྱས་བསྟན་པ་དར་བ་དང་། །སེམས་

དཔལ་ཐུབ་བསྟན་གསེར་མདོག་ཅན།
ཅན་ཐམས་ཅད་བདེ་གྱུར་ཅིག །རྒྱུ་སྦྱོར་ཡོན་བདག་འཁོར་བཅས་
ཀྱི། །ཆགས་ཆེ་ཉམ་ང་བཟློག་ཏུ་གསོལ། །རྨི་ལམ་མཚན་མ་ངན་
པ་ཟློག ། རྟགས་དང་རྟེན་འབྲེལ་ངན་པ་ཟློག །དགྲ་འདྲེའི་བསམ་
སྦྱོར་ངན་པ་ཟློག །ལྟས་ངན་བརྒྱད་ཅུ་རྩ་བཞི་ཟློག །ཡེ་འབྲོག་སུམ་
བརྒྱ་དྲུག་ཅུ་ཟློག །ནད་རིགས་བཞི་བརྒྱ་རྩ་བཞི་ཟློག །བགེགས་
རིགས་སྟོང་ཕྲག་བརྒྱད་ཅུ་ཟློག །དུས་མིན་འཆི་བ་རྣམ་བརྒྱད་
ཟློག །ཡས་ཀྱི་བདུད་དུ་གཡོས་པ་ཟློག །མས་ཀྱི་སྲི་རུ་ལངས་པ་
ཟློག །དཔྲལ་བའི་གཤེད་དུ་བརྐོས་པ་ཟློག །ཕ་མེས་དུར་སྲི་ལངས་
པ་ཟློག །མི་ལ་ནད་དུ་གཏོང་བ་ཟློག །སྐྱུགས་ལ་གོད་ཁ་བྱེད་པ
ཟློག །གནམ་གྱི་དལ་ཁ་ཐེབས་པ་ཟློག །ས་ཡི་དུག་མདའ་གཡོས་པ་
ཟློག །སྨེ་བ་སྤར་ཁ་ངན་པ་ཟློག །སྐེག་དང་ཕུང་སྲི་ལངས་པ་བཟློག་
ཏུ་གསོལ། །ཞེས་གཙུག་ཏོར་གདུགས་དཀར་ལ་བརྟེན་པའི་ཟློག་པ་འདི་ནི་གྲུབ་
ཆེན་ལས་ཀྱཻ་རྡོ་རྗེས་མཛད་པའོ།། །།

ཤེས་རབ་སྙིང་པོའི་ཟློག་པ།པ།
༈ སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་
ནམ་མཁའི་ངོ་བོ་ཉིད། །སོ་སོར་རང་རིག་ཡེ་ཤེས་སྤྱོད་ཡུལ་བ། །
དུས་གསུམ་རྒྱལ་བའི་ཡུལ་ལ་ཕྱག་འཚལ་ལོ། །རྒྱལ་གར་སྐད་
དུ། བྷ་ག་ཝ་ཏི་པྲ་ཛྙ་པ་ར་མིཏྟཱ་ཧྲི་ད་ཡ། བོད་སྐད་དུ། བཅོམ་ལྡན་
མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་བམ་པོ་གཅིག་གོ །
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་
ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་
རྒྱལ་པོའི་ཁབ་བྱ་རྒོད་ཕུང་པོའི་རི་ལ་དགེ་སློང་གི་དགེ་འདུན་ཆེན་
པོ་དང་བྱང་ཆུབ་སེམས་དཔའི་དགེ་འདུན་ཆེན་པོ་དང་ཐབས་གཅིག་
ཏུ་བཞུགས་ཏེ། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་
ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་བཞུགས་སོ། །
ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་
པ་ཟབ་མོའི་སྤྱོད་པ་ཉིད་ལ་རྣམ་པར་བལྟ་ཞིང་ཕུང་པོ་ལྔ་པོ་དེ་དག་
ལ་ཡང་རང་བཞིན་གྱིས་སྟོང་པར་རྣམ་པར་ལྟའོ། །དེ་ནས་སངས་

རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤན་རས་གཟིགས་དབང་ཕྱུག་ལ་
འདི་སྐད་ཅེས་སྨྲས་སོ། རིགས་ཀྱི་བུའམ། །རིགས་ཀྱི་བུ་མོ། གང་
ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་
པ་དེས་ཇི་ལྟར་བསླབ་པར་བྱ། དེ་སྐད་ཅེས་སྨྲས་པ་དང་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤན་རས་གཟིགས་
དབང་ཕྱུག་གིས་ཚེ་དང་ལྡན་པ་ཤཱ་ར་དྭ་ཏིའི་བུ་ལ་འདི་སྐད་ཅེས་སྨྲས་
སོ།ཤཱ་རིའི་བུ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་
རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་
འདི་ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་ཀྱང་
རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །
གཟུགས་སྟོང་པའོ། སྟོང་པ་ཉིད་གཟུགས་སོ། གཟུགས་ལས་ཀྱང་
སྟོང་པ་ཉིད་གཞན་མ་ཡིན། །སྟོང་པ་ཉིད་ལས་ཀྱང་།གཟུགས་གཞན་
མ་ཡིན་ནོ། །དེ་བཞིན་དུ་ཚོར་བ་དང༌། འདུ་ཤེས་དང༌། འདུ་བྱེད་
དང་། རྣམ་པར་ཤེས་པ་རྣམས་སྟོང་པའོ། །བཙུན་པ་ཤཱ་རིའི་བུ། དེ་
ལྟ་བས་ན་ཆོས་ཐམས་ཅད་སྟོང་པ་ཉིད་དེ། མཚན་ཉིད་མེད་པ།
མ་སྐྱེས་པ། མ་འགག་པ། དྲི་མ་མེད་པ། དྲི་མ་དང་བྲལ་བ་མེད་པ།

}བྲི་བ་མེད་པ། གང་བ་མེད་པའོ། །ཤཱ་རིའི་བུ། དེ་ལྟ་བས་ན་སྟོང་
ཉིད་ལ་གཟུགས་མེད། ཚོར་བ་མེད། འདུ་ཤེས་མེད། འདུ་བྱེ
རྣམས་མེད། །རྣམ་པར་ཤེས་པ་མེད། །མིག་མེད། རྣ་བ་མེད།
མེད། ལྕེ་མེད། ལུས་མེད། ཡིད་མེད། གཟུགས་མེད། སྒྲ་མེད།
མེད། རོ་མེད། རེག་བྱ་མེད། ཆོས་མེད་དོ། །མིག་གི་ཁམས་མེ་
པ་ནས་ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམ་
ཀྱི་བར་དུ་ཡང་མེད་དོ། མ་རིག་པ་མེད། །མ་རིག་པ་ཟད་པ་མེ་
པ་ནས་རྒ་ཤི་མེད། རྒ་ཤི་ཟད་པའི་བར་དུའང་མེད་དོ། །དེ་བཞི་
དུ་སྡུག་བསྔལ་བ་དང་། ཀུན་འབྱུང་བ་དང༌། འགོག་པ་དང༌། ལ
མེད། ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ། །
རིའི་བུ། དེ་ལྟ་བས་ན་བྱང་ཆུབ་སེམས་དཔའ་རྣམས་ལ་ཐོབ་པ་མེ་
པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བརྟེན
ཅིང་གནས་ཏེ་སེམས་ལ་སྒྲིབ་པ་མེད་ཅིང་སྐྲག་པ་མེད་དེ། ཕྱི་
ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན
ཏོ། །དུས་གསུམ་དུ་མངོན་པར་བཞུགས་པའི་སངས་རྒྱས་ཐམས
ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སང་

རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས།
རིག་པ་ཆེན་པོའི་སྔགས། བླ་ན་མེད་པའི་སྔགས། མི་མཉམ་པ་
དང་མཉམ་པར་བྱེད་པའི་སྔགས། སྡུག་བསྔལ་ཐམས་ཅད་རབ་ཏུ་
ཞི་བར་བྱེད་པའི་སྔགས། མི་རྫུན་པས་ན་བདེན་པར་ཤེས་པར་
བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ།
ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་སྭཱཧཱ། ཤཱ་རིའི་བུ། བྱང་
ཆུབ་སེམས་དཔའ་སེམས་དཔའ་ཆེན་པོ་དེ་ལྟར་ཤེས་རབ་ཀྱི་ཕ་
རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །དེ་ནས་བཅོམ་ལྡན་
འདས་ཏིང་ངེ་འཛིན་དེ་ལས་བཞེངས་ཏེ་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིཊ་དབང་ཕྱུག་ལ་
ལེགས་སོ་ཞེས་བྱ་བ་བྱིན་ནས། ལེགས་སོ་ལེགས་སོ། །རིགས་
ཀྱི་བུ། དེ་དེ་བཞིན་ནོ། དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་
པ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་
བྱ་སྟེ། དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་། །
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཚེ་དང་
ཏདྱ་ཐཱ།
ལྡན་པ་ཤཱ་རི་བུ་དང་། བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་སྤྱན་རས་གཟིགས་དབང་ཕྱུག་དང༌། ཐམས་ཅད་

དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་
དང༌། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་
འདས་ཀྱིས་གསུངས་པ་ལ་མངོན་པར་བསྟོད་དོ། །བཅོམ་ལྡན་འདས་
མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་མདོ་རྫོགས་སོ།། ཤེས་རབ་སྙིང་པོ་ཤོ་
ལོ་ཀ་ཉེར་ལྔ་པ་པཎྜིཏ་བི་མ་ལ་དང་ལོ་ཙཱ་བ་རིན་ཆེན་སྡེས་བསྒྱུར་བའོ། །སྙིང་པོ་ཅི་
རིགས་བཟླས་པ་ཐལ་མོ་སྦྱར་ཏེ། ན་མོ་བླ་མ་ལ་ཕྱག་འཚལ་ལོ། །སངས་
རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་
ལ་ཕྱག་འཚལ་ལོ། །ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་ཕྱག་འཚལ་ལོ། ཁྱེད་རྣམས་ལ་ཕྱག་འཚལ་བའི་མཐུ་དང་ནུས་
པ་ལ་བརྟེན་ནས་བདག་གི་བདེན་པའི་ཚིག་འདི་འགྲུབ་པར་གྱུར་
ཅིག །ཇི་ལྟར་སྔོན་ལྷའི་དབང་པོ་བརྒྱ་བྱིན་གྱིས་ཡུམ་ཆེན་མོ་
ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་ཡིད་ལ་བསམས་ཤིང་།
ཚིག་ཟབ་མོ་ཁ་འདོན་དུ་བྱས་པའི་མཐུ་དང་ནུས་པ་ལ་བརྟེན་ནས་
བདུད་སྡིག་ཅན་ལ་སོགས་པ་ཕྱིར་བཟློག་པ་དེ་བཞིན་དུ། བདག་
གིས་ཀྱང་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་
མོ་ཡིད་ལ་བསམ་ཤིང་།ཚིག་ཟབ་མོ་ཁ་འདོན་དུ་བྱས་པ་མཐུ་དང་ནུས་
པ་ལ་བརྟེན་ནས་བདག་འཁོར་དང་བཅས་པའི་དམ་པ་ཆོས་སྒྲུབ་པའི་

སྤང་བྱ་མི་མཐུན་པའི་ཕྱོགས་ཐམས་ཅད་འཕགས་པ་དཀོན་མཆོག་
གསུམ་གྱི་བཀའི་བདེན་པའི་ད་ལྟ་ཉིད་དུ་ཕྱིར་བཟློག་པར་གྱུར་ཅིག
མེད་པར་གྱུར་ཅིག ཞི་བར་གྱུར་ཅིག །རབ་ཏུ་ཞི་བར་གྱུར་ཅིག །
གང་གི་རྟེན་ཅིང་འབྲེལ་པར་འབྱུང༌། །འགག་པ་མེད་པ་སྐྱེ་མེད་པ། །
ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་པ། །ཐ་དད་
དོན་མིན་དོན་གཅིག་མིན། །སྤྲོས་པ་ཉེར་ཞི་བཞི་བསྟན་པ། །རྫོགས་
པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །
བགེགས་རིགས་སྟོང་ཕྲག་བརྒྱད་ཅུ་ཞི་བ་དང་སོགས་བྱའོ།།
མཁའ་འགྲོ་མ་སེང་གེའི་གདོང་པ་ཅན་གྱི་ཟློག་པ།།
༈ དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་
ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབ་ལ་
ཕྱག་འཚལ་ལོ། །ཨཿཀཿསཿ ཡཿམཿརཿ ཛཿ ཤཿ དཿ རཿ སཿ མཿ རཿ ཡཿ ཕཊ།
ཅེས་ཅི་ནུས་བཟླས་མཐར་ཐལ་མོ་སྦྱར་ལ། བླ་མ་ཡང་དག་པ་དགེ་བའི་བཤེས་
གཉེན་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་
པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་
པ་དང་། ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་བཀའ་བདེན་
2

{པ་དང་། དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི
སྤྱན་དང་ལྡན་པ་རྣམས་ཀྱི་བཀའ་བདེན་པ་དང་། ཁྱད་པར་དུ་ཡང་
ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་མཁའ་འགྲོ་མ་བྱེ་བ
འབུམ་སྡེའི་ལྷ་ཚོགས་འཁོར་དང་བཅས་པ་རྣམས་ཀྱི་བཀའ་བདེན་
པ་དང་། བདེན་པ་ཆེན་པོའི་བྱིན་གྱིས་བརླབས་ཀྱི། དེང་འདིར་
རྣལ་འབྱོར་པ་བདག་ཅག་དཔོན་སློབ་ཡོན་མཆོད་འཁོར་དང་བཅས་
པའི་ནད་གདོན་བར་ཆད། ཆགས་ཆེ་ཉམ་ང་། བྱད་ཁ་རྦོད་གཏོང་
ལ་སོགས་པ་མདོར་ན་མི་མཐུན་པའི་ཕྱོགས་ཐམས་ཅད་ད་ལྟ་ཉིད་
དུ་ཕྱིར་བཟློག་པར་གྱུར་ཅིག །མེད་པར་གྱུར་ཅིག །སྟོང་བར་གྱུར་
ཅིག །ཅེས་བརྗོད་ལ་ཐལ་མོ་ལན་གསུམ་བརྡབས། དགེ་བ་འདི་ཡིས་མྱུར་དུ་བདག །
ཡེ་ཤེས་མཁའ་འགྲོ་སོགས། བགེགས་རིགས་སྟོང་ཕྲག་སོགས་བརྗོད་དོ། །
སྲི་བཟློག་ཙཀྲ་བཅུ་གསུམ་པ།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའིས་ངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །
ཏདྱཐཱ། ཨོཾ་མུ་ནི་མུ་ནི་མཧཱ་མུ་ནི་ཡེ་སྭཱཧཱ། བདག་འཁོར་དང་བཅས་
པ་ལ་བསྲུང་བ་དང༌། བསྐྱབ་པ་དང་། སྦ་བ་དང་། བྱིན་གྱིས་བརླབ་

པ་དམ་པ་མཛད་དུག་གསོལ། །སྲི་ངན་པ་ཐམས་ཅད་ལས་ཐར་བར་
མཛད་དུ་གསོལ། དུ་རུ་དུ་རུ་ཙཀྲ། བཛྲ་ཡེ་བཛྲ་ཡེ་ཙཀྲ། ཧ་ན་ཧ་ན་
ཙཀྲ། མ་ར་ཡ་མ་ར་ཡཙཀྲ། གྷིན་དུ་མ་ལེ་ཨེ་ནན་ཙཀྲ། ཛཱ་ལ་ཛཱ་ལ་
ཙཀྲ། ཧཱུྃ་ཧཱུྃ་ཕཊ་ཕཊ་ཙ་ཀྲ། སརྦ་ཤ་གི་ནི་ཨ་བ་ར་ཎ་ཙཀྲ། བྷ་ལ་ཡབྷ་
ལ་ཡ་ཙཀྲ། ན་ག་ཤ་ཡ་ན་ག་ཤ་ཡ་ཙ་ཀྲ། ཧཱུྃཧཱུྃ་ཕཊ་ཕཊ་ཙཀྲ། བྷ་
མ་བྷ་མ་ཙ་ཀྲ། ས་མཎྚཀྭ་ར་ཏི་ཏི་ག་ན་ཙ་ཀྲ། བདག་འཁོར་དང་བཅས་
པ་དང་། ཆོས་མཛད་པ་དང་། དཀར་པོའི་ཕྱོགས་མཐའ་ཡས་པ་ལ་
གནོད་པའི་དགྲ་བགེགས་འབྱུང་པོ་མི་མ་ཡིན་པའི་ཕྱོགས་ཐམས་
ཅད་ཟློག་ཅིག །ཐུལ་ཅིག །རྐྱེན་ངན་དང་བར་དུ་གཅོད་པ་ཐམས་
ཅད་ཟློག་ཅིག །བྱེར་ཅིག །སྲུངས་ཤིག །ནད་སྲིད་དང་། འཆི་སྲིད་
དང་། གོད་སྲིད་དང་། རྟ་སྲིད་དང་། ཡེར་བའི་སྲིད་དང་། ལོའི་སྲི་
དང་། ཟླ་བའི་སྲིད་དང་། ཞག་ཏུས་ཀྱི་སྲི་དང་། ཁ་སྨྲས་ཀྱི་སྲི་དང་།
སྲི་ངན་པ་ཐམས་ཅད་ཟློག་ཅིག །གཞན་ཡང་སྲིད་ངན་པ་ཐམས་
ཅད་ལས་རྣམ་པ་ཀུན་ཏུ་སྲུང་ཤིག་ཟློག་ཅིག ཞི་བར་གྱུར་ཅིག
བདག་ཅག་འཁོར་དང་བཅས་པ་ལ་ནད་རིམས་དང་། གདོན་དང་།
སྔགས་ཟོར་དང༌། རྦད་འདྲེ་དང་། གློ་བུར་གྱི་ནད་དང་། རྒྱལ་པོའི་
ཆད་པ་དང་། ཕྱོགས་ངན་པ་དང་། གནོད་པ་དང་། ནད་སྲི་དང་། འཆི་

ཆོས་སྤོང་རབ་གསཔ།
སྲི་དང་། དུས་སྲི་དང༌། རྒན་སྲི་དང༌། གཞོན་སྲི་དང༌། དར་མའི་
སྲི་དང་། ལོའི་སྲི་དང༌། ཟླ་བའི་སྲི་དང༌། ཞག་དུས་སྲི་དང༌། ཟ་མའི་
སྲི་དང༌། སྐག་བདུན་ཟུར་དང༌། ཕྱི་སྐྱེལ་དང༌། གདོན་སུམ་བརྒྱ་
དྲུག་ཅུ་དང་། རྐྱེན་བཞི་ཁྲི་ཆིག་སྟོང་དང་། ལྟས་ངན་མི་མཐུན་པ་
བརྒྱད་ཅུ་རྩ་གཅིག་གི་གནོད་པ་ཐམས་ཅད་དང་། མ་རུངས་པ་དང་།
གདུག་པ་ཅན་ཐམས་ཅད་འཇོམས་པར་གྱུར་ཅིག །ཟློག་པར་གྱུར་
ཅིག །སྒྱུར་བར་གྱུར་ཅིག །སྲུང་བར་གྱུར་ཅིག །ཐུབ་པར་གྱུར་
ཅིག །དེ་ལྟར་བརྗོད་པའི་ཡོན་ཏན་བསམ་གྱིས་མི་ཁྱབ་ཅིང་། སྲིའི་
གནོད་པ་ཐམས་ཅད་ལས་གྲོལ་བར་འགྱུར་རོ། །བཅོམ་ལྡན་འདས་
ཀྱིས་དེ་སྐད་ཅེས་བཀའ་སྩལ་པ་དང་། ཚེ་དང་ལྡན་པ་ཀུན་དགའ་
བོ་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་
བསྟོད་དོ། །ཙཀྲ་བཅུ་གསུམ་གྱི་གཟུངས་རྫོགས་སོ།།

མི་ཁ་དགྲ་ཟློག །
༈ རང་ཉིད་ཐུགས་རྗེ་ཆེན་པོའི་ཐུགས་ཀ་ནས་འོད་ཟེར་ལྗང་གུ་
འཕྲོས་པས་གཏམ་ངན་མི་ཁ་ཐམས་ཅད་བཟློག་པར་གྱུར། །ༀ་ཨཱཿ
ཧུར་ཐུམ་མི་ཁ་གཏམ་ངན་ཐམས་ཅད་བཟློག །རི་ལི་རི་ལི། ༀ་མ་ཧཱ་
དྷེ་ཝ་དགྲ་བོ་ཀྱྀ་ཏྲི་ནི་སྲོག་ལ་རྦད་ཆོད། བྩོ་མི་ཁ་ངན་པ་བསྒྱུར། མི་ཁ་
ངན་པ་དགྲ་བོ་མཱ་ར་ཡ། ཐཾ་ཐཾ། ཤིག་ཤིག རྦད་རྦད་དྲིལ་དྲིལ། བྷོ་བྷོ་
བཟློག བརྒྱ་ཡི་མི་ཁ་བཟློག །སྟོང་གི་བྲ་མཆུ་ཟློག །བརྒྱ་ཁ་ཡེར་
ཡེར་ཟློག སྟོང་ཁ་མེར་མེར་ཟློག ནད་བཟློག ཡཾ་བཟློག དགྲ་སྣ་
བཟློག གྱོད་སྣ་བཟློག གདོན་སྣ་བཟློག རྐུན་སྣ་བཟློག དམག་སྣ་
བཟློག ཉི་མ་ཕྱོགས་བཞི་མཚམས་བརྒྱད་ཀྱི་མི་ཁ་གཏམ་ངན་ཐམས་
ཅད་བཟློག ངན་སེམས་ཚུར་ལ་འཆང་བའི་དགྲ་བོ་ཐམས་ཅད་རྦད་
རྦད་དྲིལ་དྲིལ། ཐཾ་ཐཾ། ཤིག་ཤིག བྷོ་བྷྱོཿ། བཟློག་བཟློག བྷོ་བཟློག་ཅིག།
ཅེས་པ་འདི་ཀརྨ་ར་ག་ཨ་སྱེས་བས་སྦྱར་བ་དགེ ། །ཀུན་མཁྱེན་ངག་དགའ་རིན་པོ་ཕྱག་
བྲིས་ངོ་མ་ལས་བཤུས་པའོ།།

{་
བསང་ཆུང་ཡིད་བཞིན་ནོར་བུ།
༈ སློབ་དཔོན་པདྨས་མཛད་པའི་བསངས་ཆུང་འདི་གཞིས་བྱེང་གར་འགྲོ་གར་འདུང
ཀྱང་དོན་ཐམས་ཅད་ཡིད་བཞིན་དུ་འགྲུབ་པ་ཡིན་ནོ། །ན་མོ་གུ་རུ། བསངས་ཀྱི་ཆས་ནི་
འབྲང་རྒྱས་ཤ་ཆང་དཀར་གསུམ་མངར་གསུམ་ཕྱེ་མར་གཡག་ལུག་ར་གསུམ་གྱི་གཟུགས།
བསུར་དང་གསེར་སྐྱེམས་ཆས་རྣམས་གཡང་གཞི་དཀར་པོའི་སྟེང་དུ་བཤམས་ལ།
བསངས་རྫས་གང་འཛོམས་བསགས་ནས་འདི་སྐད་དུ། ཀྱེ། བླ་མ་ཡི་དམ་མཁའ
འགྲོ་ཆོས་སྐྱོང་དང༌། །དགྲ་ལྷ་ཡུལ་ལྷ་གཞི་བདག་འཁོར་དང་བཅས།
ཡེ་ཤེས་ལྷ་དང་འཇིག་རྟེན་སྲུང་མ་རྣམས། །བསངས་དང་ཁྲུས་ལ
སྤྱན་འདྲེན་གཤེགས་སུ་གསོལ། །ཨོཾ་བཛྲ་ས་མ་ཛཿཔདྨ་ཀ་མ་ཡེ
སྟཱཾ།ཨ་ཏི་པུ་ཧོ། པྲ་ཏཱི་ཙྪ་ཧོ། ཨོྃ་བཛྲ་ཨཉྙཾ་པྲ་ཏི་ཙྪ་ཡེ་སྭཱཧཱ་ནས་ཨོཾ
བཛྲ་ཤཔྟ་པྲ་ཏི་ཙྪ་ཡེ་སྭཱཧཱ། ཀྱེ། བསངས་ཀྱི་རྒྱུ་ནི་གང་ནས་བྱུང༌། །
བསངས་ཀྱི་རྒྱུ་ནི་གནམ་ནས་བྱུང༌། །ཡབ་ནི་གནམ་ལ་འབྲུག་ཆེན
ལྡིར། །ཡུམ་ནི་ས་ལ་གློག་ཆེན་འཁྱུག །སྲས་ནི་རྟ་རྒོད་གངས་ཐིགས
ལ། །རྒྱ་མཚོ་ཆུ་ཡི་ལྦུ་བ་ཡིན། །བཟང་དྲུག་སྨན་གྱི་ནུས་པ་ཡིན།
དྲི་ཞིམ་སྤོས་ཀྱི་དུད་པས་བསངས། །གསེར་ལོ་འབར་བའི་སྟག

J
པས་བསངས། །གཡུ་ལོ་འབར་བའི་ཤུག་པས་བསངས། །དུང་ལོ་
འབར་བའི་མཁན་པས་བསངས། །མཆོད་ལོ་འབར་བའི་ཕུར་མོས་
བསངས། །ཟངས་ལོ་འབར་བའི་བ་ལུས་བསངས། །དྲི་ཞིམ་སྤོས་
དཀར་དུད་པས་བསངས། །ཀྱེ། དཀོན་མཆོག་གསུམ་གྱི་རྩ་བ་
སྟེ། །རྩ་བ་བརྒྱུད་པའི་བླ་མ་བསངས། །སྔར་རབས་འདས་པའི་བླ་
མ་བསངས། །ཕྱི་རབས་བྱོན་པའི་བླ་མ་བསངས། །ད་ལྟ་བཞུགས་
པའི་བླ་མ་བསངས། །ཆོས་སྐུ་ཀུན་བཟང་མན་ཆད་ནས། །རྩ་བའི་
བླ་མ་ཡན་ཆད་ཀྱི། །གསང་སྔགས་གསར་མ་བརྒྱད་པའི་བླ་མ་
བསངས། །སྟོན་པ་བླ་མེད་སངས་རྒྱས་བསངས། །སྐྱོབ་པ་བླ་མེད་
དམ་ཆོས་བསངས། །འདྲེན་པ་བླ་མེད་དགེ་འདུན་བསངས། །
ཕྱོགས་བཅུའི་སངས་རྒྱས་ཐམས་ཅད་བསངས། ཞི་བ་ལྷུན་གྱི་
གྲུབ་པ་བསངས། །ཁྲོ་བོ་རྨད་དུ་བྱུང་བ་བསངས། །འཇམ་དཔལ་
སྐུ་ཡི་ལྷ་ཚོགས་བསངས། །པདྨ་གསུང་གི་ལྷ་ཚོགས་བསངས། །
ཡང་དག་ཐུགས་ཀྱི་ལྷ་ཚོགས་བསངས། །བདུད་རྩི་ཡོན་ཏན་ལྷ་
ཚོགས་བསངས། །ཕུར་པ་འཕྲིན་ལས་ལྷ་ཚོགས་བསངས། །མ་
མོ་རྦོད་གཏོང་ལྷ་ཚོགས་བསངས། །བླ་མ་རིག་འཛིན་ལྷ་ཚོགས་
བསངས། །འཇིག་རྟེན་མཆོད་བསྟོད་ལྷ་ཚོགས་བསངས། །སྨོད་
༢་༡

ཚ{
པ་དྲག་སྔགས་ལྷ་ཚོགས་བསངས། །རྒྱུད་སྡེ་བཞི་ཡི་ལྷ་ཚོགས་
བསངས། །དྲང་སྲོང་བདེན་པ་གྲུབ་པ་བསངས། །བྲམ་ཟེ་རྨོད་པ་
གྲུབ་པ་བསངས། །ཀྱེ། དགོས་འདོད་རེ་བ་སྐོང་མཛད་པ། །ནོར་
ལྷ་གཡང་ལྷ་ཐམས་ཅད་བསངས། །སྤྲུལ་པའི་ཛམ་ལྷ་འཁོར་བཅས་
བསངས། །རྣལ་འབྱོར་ལོངས་སྤྱོད་འཆར་ལྟར་ཕོབ། །རྣམ་སྲས་
མགོན་པོ་འཁོར་བཅས་བསངས། །ཀྱེ། སངས་རྒྱས་བསྟན་པ་བསྲུང་
མཛད་པའི། །ཕྱག་དྲུག་མགོན་པོ་འཁོར་བཅས་བསངས། །ཡེ་ཤེས་
མགོན་པོ་འཁོར་བཅས་བསངས། །དྲེགས་པའི་འཁོར་གྱིས་བསྐོར་བ་
བསངས། །ཕྱག་བཞི་མགོན་པོ་འཁོར་བཅས་བསངས། །ལེགས་
ལྡན་ནག་པོ་འཁོར་བཅས་བསངས། །བཀའ་སྲུང་ཆེན་མོ་འཁོར་
བཅས་བསངས། །སྨུག་མཐིང་རྒྱལ་མོ་མཆེད་ལྔ་བསངས། །དཔལ་
ལྡན་ལྷ་མོ་འཁོར་བཅས་བསངས། །མདུད་མོ་མ་སྲུང་འཁོར་བཅས་
བསངས། །སྡེ་དཔོན་སུམ་ཅུ་འཁོར་བཅས་བསངས། །མ་སྲིང་དམ་
ཅན་རྒྱ་མཚོ་བསངས། །བཀའ་སྲུང་ཕོ་ཉ་ཡོངས་རྫོགས་བསངས། །
སློབ་དཔོན་རྒྱུད་ཀྱི་སྲུང་མ་བསངས། །དབེན་གནས་གཉེན་པོའི་
སྲུང་མ་བསངས། །གསང་སྔགས་སྲུང་མ་ཐམས་ཅད་བསངས། །
དཔལ་མགོན་བདུན་ཅུ་རྩ་ལྔ་བསངས། །ཀྱེ །དགྲ་ལྷ་དམག་པོན་

འཁོར་བཅས་བསངས། །སྲིད་པ་ཆགས་པའི་དགྲ་ལྷ་བསངས། །པོ་
ལྷ་དགྲ་ལྷ་ཐམས་ཅད་བསངས། །མོ་ལྷ་ཞང་ལྷ་ཐམས་ཅད་བསངས། །
འགོ་བའི་ལྷ་ལྔ་ཐམས་ཅད་བསང་། །སྐྱབས་ཀྱི་ལྷ་དགུ་ཐམས་ཅད་
བསངས། །མཁར་གྱི་རྩེ་ལྷ་ཐམས་ཅད་བསངས། །ཟངས་ཟངས་ལྷ་
བྲག་དཀར་པོ་བསངས། །ཆེ་བའི་པོ་ལྷ་ཐམས་ཅད་བསངས། །རྟ་
ཡི་ལྷ་ནི་རྟ་བདག་བསངས། །བ་ཡི་ལྷ་ནི་གཡང་སྐྱོབ་བསངས། །
ལུག་གི་ལྷ་ནི་གཡང་ཁུག་བསངས། །འབྲི་ཡི་ལྷ་ནི་ཤད་མོ་བསངས། །
ར་ཡི་ལྷ་ནི་ཚེ་ཚེ་བསངས། །ཕྱི་སྣོད་འཇིག་རྟེན་ཐམས་ཅད་བསངས། །
ནང་བཅུད་སེམས་ཅན་ཐམས་ཅད་བསངས། །བར་གྱི་ལྷ་སྲིན་སྡེ་
བརྒྱད་བསངས།།སྲིད་པའི་ལྷ་རིགས་ཐམས་ཅད་བསངས ༎ ས་བདག་
ཀླ་གཉན་ཐམས་ཅད་བསངས། །ཡུལ་ལྷ་གཞི་བདག་ཐམས་ཅད་
བསངས། །བོད་ཁམས་བསྟན་པ་བཅུ་གཉིས་བསངས། །མངའ་
རིས་སྐོར་གསུམ་གཞི་བདག་བསངས། །དབུས་གཙང་རུ་བཞིའི་
གཞི་བདག་བསངས། །བོད་ཁམས་གཞི་བདག་ཐམས་ཅད་བསངས།།
གསེར་གྱི་རི་བདུན་གཞི་བདག་བསངས། །རོལ་པའི་མཚོ་བདུན་
གཞི་བདག་བསངས། །ས་བདག་ཀླུ་གཉན་ཐམས་ཅད་བསངས། །
ཡུལ་འདིའི་གཞི་བདག་ཐམས་ཅད་བསངས། །གངས་རི་སེར་ལ་
འİས

f}གནས་པ་བསངས། །གཡས་རི་སྔོ་ལ་གནས་པ་བསངས། །སྤང་
རི་སེར་ལ་གནས་པ་བསངས། །ཕར་རི་གཡས་ལ་གནས་པ་བསངས།།
ཚུར་རི་གཡོན་ལ་གནས་པ་བསངས། །འབབ་པ་ཆུ་ལ་གནས་པ་
བསངས། །སྐྱེ་བ་ཤིང་ལ་གནས་པ་བསངས། །འགྲོ་བ་ལམ་ལ་གནས་
པ་བསངས། །སྡོད་པ་ས་ལ་གནས་པ་བསངས། །ལྷ་སྲིན་ཀླུ་སྲིན་
ཐམས་ཅད་བསངས། །ལྷ་འབྲོག་ཀླུ་འབྲོག་ཐམས་ཅད་བསངས། །
ཀྱེ། བདག་དང་ཡོན་བདག་འཁོར་བཅས་ལ། །རྨེ་གྲིབ་བཤན་གྲིབ
རོ་གྲིབ་དང༌། །རྩོག་གྲིབ་ཉམས་གྲིབ་ཡུགས་གྲིབ་དང༌། །དེ་ལ་སོགས་
པའི་གྲིབ་རྣམས་དང༌། །ལྷ་དང་མི་ལ་གྲིབ་ཕོག་པ། །སྐུ་གསུང་ཐུགས་
དང་འགའ་བརྣམས། །བསངས་ཀྱི་མཆོད་པ་དམ་པ་འདིས། །ཐམས་
ཅད་བྱང་ཞིང་དག་གྱུར་ཅིག །རང་རང་སོ་སོའི་སྤྱོད་ཡུལ་དུ། །ལོངས་
སྤོད་འབྱོར་དགུ་རྒྱས་པར་མཛོད། །སྣང་སྲིད་ལྷ་སྲིན་ཁྱེད་རྣམས་
ཀྱི །བདག་གི་བསམ་འགྲུབ་རེ་བ་བསྐོང༌། །དགྲ་བགེགས་བར་ཆད་
ཐམས་ཅད་བཟློག །ནད་གདོན་ཐམས་ཅད་ཞི་བར་མཛོད། །སྙན་
པའི་བ་དན་ཕྱོགས་བཅུར་སྒྲོགས། །བཀྲ་ཤིས་ཕུན་སུམ་ཚོགས་པར་
ཤོག །ཡུལ་ལྷ་བསྟོད་པ་། ཀྱེ།སྟོང་གསུམ་སྲིད་པའི་འཇིག་རྟེན་ཁམས། །
ཡུལ་རིས་ས་ཕྱོགས་འདི་དག་ལ། །གནས་པའི་ས་བདག་ཀླུ་དང་

གཉན། །ཡུལ་ལྷ་གཞི་བདག་འཁོར་བཅས་རྣམས། །རྣལ་འབྱོར་བདག་
གི་སྤན་འདྲེན་ནོ། །མཆོང་པའི་གནས་འདིར་གཤེགས་སུ་གསོལ། །
ཁྱོད་ནི་རྫུ་འཕྲུལ་སྟོབས་དང་ལྡན། །བར་སྣང་ས་གཞི་ཆུ་བོའི་བདག །
བཟང་ངན་གཉིས་ཀྱི་གཉན་ཕྱེ་ཞིག །འགྲོ་བ་མི་དང་ལྷན་ཅིག་གནས།།
ཁྱད་པར་ཡུལ་གྱི་གནས་མཆོག་འདིར། །ཡུལ་ལྷའི་རྒྱལ་པོ་ཆེན་པོ་
ཁྱེད། །རྣལ་འབྱོར་བདག་གི་སྤན་འདྲེན་ནོ། །མཆོད་པའི་གནས་
འདིར་གཤེགས་སུ་གསོལ། །ཁྱོད་ལ་མཆོད་པ་འབུལ་བ་ནི། །འབྲས་
ཀྱི་བཤོས་བུ་རྒྱན་ཅན་དང༌། །རིན་ཆེན་གཡུ་ཡི་གཡག་ལུག་ར།
སྨྱུག་རྒོད་རིན་ཆེན་མདའ་དར་ལྔ། །ཕྱེ་མ་མཁན་ཤུགས་བ་ལུ་དང་། །
ཚང་ཕུད་གསེར་སྐྱེམས་འབྲུ་ལྔ་དང༌། །དཀར་གསུམ་མངར་གསུམ་
སྨན་མཆོད་དང་། །བསངས་ཤིང་སྣ་ཚོགས་དུད་པས་མཆོད། །ཤོག་
ཤོག་དུང་མཚོ་བལ་ཚོན་དང༌། །ཤོལ་ཚིགས་ཁྲི་དཀར་སྟོང་ནག་
དང་། །དྭངས་ཅིང་གཙང་མའི་སྨན་མཆོད་འདི། །བདག་གི་བསམ་
པ་དག་པ་དང་། །དུས་གསུམ་བདེ་གཤེགས་བདེན་པ་དང༌། །ཏིང་
འཛིན་སྔགས་ཀྱི་སྦྱིན་སྟོབས་ཀྱི། །ཁྱོད་ཀྱི་དབང་པོའི་སྤྱོད་ཡུལ་
དུ། །འདོད་ཡོན་ལོངས་སྤྱོད་ཚིམ་གྱུར་ཅིག །ཁྱོད་ཀྱི་འདོད་པ་ཚིམས་
ནས་ཀྱང་། །བདག་ཅག་རྣལ་འབྱོར་འཁོར་བཅས་ལ། །ནད་ཡམས་

མུ་གེ་མཚོན་འཁྲུག་དང་། །བཙའ་དང་སེར་གསུམ་ཐོག་མདའ་དང་། །
གོད་ཁ་ཆོ་འཕྲུལ་ལྟས་ངན་དང༌། །མི་ནད་ཕྱུགས་ནང་མ་བཏང་ཅིག །
བདག་གི་བསམ་དོན་འགྲུབ་པ་དང༌། །དཀར་པོ་དགེ་བའི་སྟོང་གྲོགས་
མཛོད། །བསོད་ནམས་ནོར་གྱི་དངོས་གྲུབ་སྩོལ། །སྡང་དགྲ་གནོད
བགེགས་རྡུལ་དུ་རློག །བྱེས་སུ་འགྲོ་ན་བསུ་སྐྱེལ་གྱིས། །ཡུལ་དུ་
བསྡད་ན་རྫིའུ་གྱིས། །བསྟན་པ་གཉེན་པོ་སྲུང་དུ་གསོལ། །མཐུ་དཔུང་
སྟོང་གྲོགས་རྒྱབ་རྟེན་མཛོད། །བཅོལ་བའི་ཕྲིན་ལས་འགྲུབ་པར་མཛོད།།
ཆོས་སྐྱོང་སྤྱིའི་གསེར་སྐྱེམས་འཇམ་མགོན་
ཀུན་བློའི་གསུང་།
༈ ཨོཾ་ཨ་མྲྀ་ཏ་ཀུཎྜ་ལཱི་ཧཱུྃ་ཕཊ་ཀྱིས་བསང་། ཨོཾ་སྭཱབྷཱ་ཝ་ཤུདྷ སརྦ་
དྷརྨ་སྭབྷཱ་ཝ་ཤུདྷོཉ་ཧཾ་གིས་སྦྱངས། སྟོང་པའི་ངང་ལས་ཡཾ་ལས་རླུང་དང་
རཾ་ལས་མེའི་སྟེང་དུ་ཨ་ལས་ཐོད་པའི་ལྟེ་བར་གོ་ཀུ་ད་ཧ་ན་ལས་བ་
གླང་ཁྱི་རྟ་གླང་ཆེན་མིའི་ཤ །བི་མུ་ཤ་མ་ར་ལས་དྲི་ཆེན་དྲི་ཆུ་བྱང་
སེམས་ཀླད་པར་རཀྟ། བྷཾ་མཱཾ་ཛཱི་ཁཾ་ཧཱུཾ་ལས་མེ་ལོང་མཉམ་ཉིད་སོར་
རྟོག་བྱ་གྲུབ་ཆོས་དབྱིངས་ཡེ་ཤེས། དེའི་སྟེང་ཉི་མ་ལ་གནས་པའི་རྡོ་

རྗེ་རྩེ་ལྔར་ཧཱུྃ་གིས་མཚན་པ་ལས་འོད་འཕྲོས། རླུང་གཡོས། མེ་སྦར།
རྫས་ཞུ་བའི་རླངས་པ་ཕོག་པས་རྐྱེན་བྱས་རྡོ་རྗེའི་ཧཱུྃ་ལས་བདུད་རྩིའི་
རྒྱུན་འཛག ཡང་འོད་འཕྲོས། ཕྱོགས་བཅུ་ནས་གཉིས་མེད་ཀྱི་ཡེ་ཤེས་
བདུད་རྩིའི་རྣམ་པར་སྤྱན་དྲངས། རྡོ་རྗེ་ཧཱུཾ་ཉི་མ་དང་བཅས་པ་གཏོར་
རྫས་ཀྱི་བདུད་རྩི་ལ་ཐིམ་པས་ཡེ་ཤེས་ཀྱི་བདུད་རྩིར་གྱུར། ཨོཾ་ཨཱཿ
ཧཱུྃ་ཧ་ཧོ་ཧྲཱིཿ ཞེས་པས་བྱིན་གྱིས་བརླབས་ཏེ། ཧཱུཾ། དག་པ་བདེ་སྟོང་ལྷུན་
གྲུབ་གཞལ་ཡས་ནས། །མཆོག་ཐུན་དངོས་གྲུབ་སྩོལ་མཛད་ཡི་དམ་
ལྷ། །ཀྱེ་རྡོར་ལྷ་དགུ་སྐུ་གསུང་ཐུགས་རྡོ་རྗེའི། །ལྷ་ཚོགས་འཁོར་བཅས་
འདིར་བྱོན་གསེར་སྐྱེམས་བཞེས། །རང་བཞིན་རྣམ་དག་སྐུ་གསུམ་
ཕོ་བྲང་ནས། །བཅོམ་ལྡན་རྡོ་རྗེ་གཞོན་ནུ་ཡབ་ཡུམ་དང༌། །ཁྲོ་བཅུ་ཕྲ་
ཐབས་བཀའ་སྡོད་སྲུང་མ་བཅས། །གློག་ལྟར་མྱུར་བས་འདིར་བྱོན་
གསེར་སྐྱེམས་བཞེས། །འོག་མིན་མཁའ་སྤྱོད་བདེ་ཆེན་ཕོ་བྲང་ནས།།
ལྷན་སྐྱེས་ཞིང་སྐྱེས་རྡོ་རྗེ་རྣལ་འབྱོར་མ། །དཔའ་བོ་མཁའ་འགྲོ་རྣལ་
འབྱོར་མ་ཡི་ཚོགས། །མ་ལུས་འཁོར་བཅས་འདིར་བྱོན་གསེར་སྐྱེམས་
བཞེས། །བཅོམ་ལྡན་འཇམ་དཔལ་ཁྲོས་པའི་དཀྱིལ་འཁོར་ནས། །མ་
རུངས་གདུག་པ་འདུལ་ཕྱིར་སྐུ་བཞེངས་པ། །ཁྲོ་བོའི་རྒྱལ་པོ་དཔལ་
ཆེན་གཤིན་རྗེའི་གཤེད། །རྡོ་རྗེ་འཇིགས་བྱེད་འདིར་བྱོན་གསེར་སྐྱེམས་
T17

བཞེས། །བྱང་ཕྱོགས་ལྕང་ལོ་ཅན་གྱི་གནས་མཆོག་ནས། །རྒྱལ་ཀུན་
མཐུ་སྟོབས་གཅིག་བསྡུས་རྡོ་རྗེ་འཛིན། །གསང་སྔགས་རིགས་སྔགས་
རྒྱུད་ཀྱི་བདག་པོ་མཆོག །གསང་བདག་འབྱུང་འདུལ་འདིར་བྱོན་
གསེར་སྐྱེམས་བཞེས། །ལྷོ་ཕྱོགས་ཀུ་རུ་ཀུལླེའི་རི་ཕུག་ནས། །འདོད་
དགུ་མཆོག་སྩོལ་སྲིད་གསུམ་དབང་བསྔས་ལྷ། །བཅོམ་ལྡན་རིག་བྱེད་
ལྷ་མོ་འཁོར་བཅས་རྣམས། །ཕྲིན་ལས་མྱུར་བས་འདིར་བྱོན་གསེར་
སྐྱེམས་བཞེས། །དཔལ་ལྡན་རྡོ་རྗེ་གདན་གྱི་ཤར་ལྷོའི་མཚམས། །
འཇིགས་རུང་བསིལ་བ་ཚལ་གྱི་དུར་ཁྲོད་ནས། །འདོད་དགུ་ཆར་
འབེབས་མྱུར་མཛད་མགོན་པོ་དཀར། །ཡིད་བཞིན་ནོར་བུ་འདིར་བྱོན་
གསེར་སྐྱེམས་བཞེས། །འོག་མིན་བདེ་ཆེན་དག་པའོ་ཕོ་བྲང་ནས། །
རྣམ་སྣང་ཐུགས་ལས་སྤྲུལ་པའི་མཐུ་བོ་ཆེ། །བསྟན་སྲུང་ཀུན་གྱི་གཙོ་
བོ་རྡོ་རྗེ་གུར། །དཔལ་ལྡན་མགོན་པོ་འདིར་བྱོན་གསེར་སྐྱེམས་བཞེས།།
ཡོངས་འདུའི་ཚལ་དང་གཤིན་རྗེའི་ཕོ་བྲང་དང༌། །འཛམ་གླིང་དེ་ཝཱི་
ཀོ་ཊའི་གནས་མཆོག་ནས། །འདོད་ཁམས་གཙོ་མོ་ནམ་གྲུ་རེ་མ་ཏི། །
དཔལ་ལྡན་ལྷ་མོ་འདིར་བྱོན་གསེར་སྐྱེམས་བཞེས། །སྣང་སྲིད་བྷ་ག་
དབྱིངས་ཀྱི་དཀྱིལ་འཁོར་ནས། །འཁོར་འདའ་ཀུན་གྱི་བདག་མོ་དབྱིངས་
ཕྱུག་ཡུམ། །སྔགས་སྲུང་དྲག་མོ་མ་མོ་མཁའ་འགྲོའི་གཙོ། །ཡུམ་ཆེན་

རལ་གཅིག་འདིར་བྱོན་གསེར་སྐྱེམས་བཞེས། །བསིལ་བའི་ཚལ་དང་
ཧ་ཧ་རྒོད་པ་དང༌།།སིངྒ་ལ་དང་ཏི་སེ་གངས་རི་དང༌། །དར་ལུང་གནས་
དང་ཁ་འུ་བྲག་རྗོང་ནས། །ཞིང་སྐྱོང་དབང་པོ་འདིར་བྱོན་གསེར་སྐྱེམས་
བཞེས། །བྱང་ཤར་མ་རུ་རྩེ་ཡི་དུར་ཁྲོད་དང༌། །རྒྱ་གར་བང་སོ་དམར་
པོའི་བྲག་རི་དང༌། །དར་ལུང་བྲག་ཧྲམ་ལ་སོགས་གནས་མཆོག་ནས།།
གནོད་སྦྱིན་ལྕམ་དྲལ་འདིར་བྱོན་གསེར་སྐྱེས་བཞེས། །དབང་ལྡན་
མུ་ལི་དིང་གི་ཆུ་གཏེར་དབུས། །མ་མོ་མཁའ་འགྲོ་འདུ་བའི་ཕོ་བྲང་
ནས། །དབྱངས་ཅན་ཁྲོས་པའི་རྣམ་འགྱུར་རེ་མ་ཏཱི། །དམག་ཟོར་རྒྱལ་
མོ་འདིར་བྱོན་གསེར་སྐྱེམས་བཞེས། །ནུབ་ཕྱོགས་ཨོ་རྒྱན་མཁའ་
འགྲོའི་ཕོ་བྲང་ནས། །སྒྲུབ་ལ་བར་དུ་གཅོད་པའི་དགྲ་བགེགས་སྒྲོལ། །
ཅི་འདོད་དངོས་གྲུབ་ཆར་འབེབས་ནོར་གྱི་བདག །གནས་སྲུང་ཡབ་
ཡུམ་འདིར་བྱོན་གསེར་སྐྱེམས་བཞེས། །དུར་ཁྲོད་བརྒྱད་དང་ལྷོ་ཕྱོགས་
རི་སུལ་དང༌། །རྡོ་རྗེ་གདན་དང་དཔལ་གྱི་བསམ་ཡས་དང་། །ན་ལ་
རྩེ་དང་དཔལ་ལྡན་ས་སྐྱ་ནས། །ལས་མགོན་ཕོ་མོ་འདིར་བྱོན་གསེར་
སྐྱེམས་བཞེས། །གྲོམ་སྟོད་ས་སྐྱའི་བླ་བྲང་ཉི་ཟླ་ཕུག །དཔལ་ཆེན་
ཕོ་བྲང་ཕུ་རི་གླང་བྲག་སོགས།།འཕགས་བོད་ཡང་ཕུར་གྲུབ་པའི་གནས་
མཆོག་ནས། །དཀར་བདུད་པུར་སྲུང་འདིར་བྱོན་གསེར་སྐྱེམས་

བཞེས། །འཕགས་ཡུལ་དུར་ཁྲོད་ཆེན་པོ་མེ་འབར་དང་། །ཨཽ་ཌི་ཡ་
བྱང་ཕྱོགས་ཤམྦྷ་ལ། །བོད་ཀྱི་ཟན་ཡངས་སྤྲུལ་པའི་གཙུག་ལག་ནས
རྩི་འུ་དམར་འཁོར་བཅས་འདིར་བྱོན་གསེར་སྐྱེམས་བཞེས། །རི་ར
བྱང་ཕྱོགས་རིན་ཆེན་གཞལ་ཡས་ནས། །ས་བརྒྱད་དབང་ཕྱུ
གནོད་སྦྱིན་ཚོགས་ཀྱི་རྗེ། །དངོས་གྲུབ་འདོད་དགུའི་ཆར་ཆེན་འབེབ
མཛད་པའི། །རྒྱལ་ཆེན་རྣམ་སྲས་འདིར་བྱོན་གསེར་སྐྱེམས་བཞེས།
ཕྱོགས་བཅུའི་འཇིག་རྟེན་རང་རང་གནས་རྣམས་ནས། །བརྒྱ་བྱིན་
ལྷ་གཤིན་རྗེ་སྲིན་པོ་དང༌། །ཆུ་ལྷ་རླུང་ལྷ་གནོད་སྦྱིན་དབང་ལྡན་དང
ཚངས་སོགས་ཕྱོགས་སྐྱོང་འདིར་བྱོན་གསེར་སྐྱེམས་བཞེས།
ཕྱོགས་རིམ་པ་བདུན་གྱི་ས་འོག་ནས། །འཇམ་དཔལ་གཤིན་རྗེ
གཤེད་ཀྱི་བཀའ་ཉན་པ། །འཆི་བདག་དབང་ཕྱུག་དམ་ཅན་ཆོས་
རྒྱལ། །ལས་གཤིན་ཡབ་ཡུམ་འདིར་བྱོན་གསེར་སྐྱེམས་བཞེ།
སོ་གཉིས་ཡུལ་དང་ཉི་ཤུ་རྩ་བཞིའི་གནས། །དུར་ཁྲོད་ཆེན་པོ་བརྒྱ
ན་ལེགས་བཞུགས་པའི། །བསམ་གྱིས་མི་ཁྱབ་དང་འ་བོ་རྣལ་འཕྱོ
མ། །མ་ལུས་འཁོར་བཅས་འདིར་བྱོན་གསེར་སྐྱེམས་བཞེས། །ག
ཡང་རང་རང་གར་བཞུགས་གནས་མཆོག་ནས། །འཛམ་གླིང་བ
བདག་སྤྱི་དང་ཁྱད་པར་དུ། །བོད་སྐྱོང་བརྟན་མ་ཡང་དགོས་ས་ཕྱོག་

༡
ICའདིའི། །ཡུལ་ལྷ་གཞི་བདག་འདིར་བྱོན་གསེར་སྐྱེམས་བཞེས། །གསོལ་
ལོ་མཆོད་དོ་རྒྱལ་བའི་བསྟན་སྲུང་ཚོགས། །སྒྲུབ་བོ་བསྟེན་ནོ་བླ་མའི་
བཀའ་སྲུང་ཆེ། །འབོད་དོ་བསྐུལ་ལོ་རྣལ་འབྱོར་དགྲ་ལྷ་མཆོག །རིངས་
པའི་ཚུལ་གྱིས་འདིར་བྱོན་མཆོད་གཏོར་བཞེས། །ཤ་ཁྲག་དམར་གྱིས་
བརྒྱན་པའི་གཏོར་མས་མཆོད། །ཛ་གད་སྨན་ཕུད་རཀྟའི་བཏུང་བས་
མཆོད། །རྔ་ཆེན་རྐང་གླིང་རོལ་མོའི་སྒྲ་ཡིས་མཆོད། །དར་ནག་འཕན་
ཆེན་སྤྲིན་ལྟར་གཏིབ་པས་མཆོད། །ཡིད་འཕྲོག་སྤྱན་གཟིགས་ནམ་
མཁའ་མཉམ་པར་མཆོད། །རབ་བརྗིད་སྙན་པའི་དབྱངས་ཀྱི་ང་རོས་
མཆོད། །ཕྱི་ནང་གསང་བའི་མཆོད་སྤྲིན་རྒྱ་མཚོས་མཆོད། །བདེ་སྟོང་
དབྱེར་མེད་ཡེ་ཤེས་རོལ་པས་མཆོད། །ཁྱེད་རྣམས་བདག་གི་ཕྲིན་ལས་
ཞུ་བ་ནི།།སངས་རྒྱས་བསྟན་པ་གཉེན་པོ་ཁྱེད་ཀྱིས་སྲུངས། །དཀོན་
མཆོག་དབུ་འཕང་གཉེན་པོ་ཁྱེད་ཀྱིས་བསྟོད། །དཔལ་ལྡན་བླ་མའི་
ཕྲིན་ལས་ཁྱེད་ཀྱིས་སྤེལ། །རྣལ་འབྱོར་བཅོལ་བའི་འདོད་དོན་ཁྱེད་
ཀྱིས་སྒྲུབས། །སྲིད་ཞིའི་དཔལ་འབྱོར་མ་ལུས་འབྱུང་བའི་གཞི། །ཐུབ་
པའི་བསྟན་པ་ཡུན་རིང་གནས་པ་དང༌། །དེ་འཛིན་བྱེད་པའི་སྐྱེས་བུ་
དམ་པ་རྣམས། །དཔལ་འབྱོར་གྱིས་བརྒྱན་ཡུན་རིང་ཞབས་བརྟན་
མཛོད། །ཁྱད་པར་རྣལ་འབྱོར་བདག་ཅག་དཔོན་སློབ་རྣམས། །ཚེ་རིང་
251

ནད་མེད་བདེ་སྐྱིད་ཕུན་སུམ་ཚོགས། །བསམ་པའི་དོན་རྣམས་ཆོས་
བཞིན་འགྲུབ་པ་དང༌། །འགྲོ་བའི་དོན་ལ་མཐུ་དང་ལྡན་པར་མཛོད། །
དཔལ་མགོན་མཧཱ་ཀཱ་ལའི་གཟི་བརྗིད་དང༌། །ལྷ་ཆེན་ནག་པོ་གདོང་
བཞིའི་མཐུ་རྩལ་དང་། །ལས་མགོན་པོ་ཉ་རྣམས་ཀྱི་ཕྲིན་ལས་ཀྱིས། །
གནས་མཆོག་འདིར་ཡང་བཀྲ་ཤིས་དེང་འདིར་སྩོལ།། །།
སྡེ་བརྒྱད་གསེར་སྐྱེམས།
ཧཱུཾ། སྐུ་གསུམ་རྒྱུད་གསུམ་བླ་མ་དང༌། །ཡི་དམ་ཞི་ཁྲོའི་ལྷ་
ཚོགས་དང་། །སྐྱབས་གནས་དཀོན་མཆོག་གསུམ་པོ་དང་། །མཁའ་
འགྲོ་ནོར་ལྷ་ཆོས་སྲུང་སོགས། །མཆོད་ཡུལ་གོང་མ་མཐམས་ཅང་ལ།།
མཆོད་པ་དམ་པ་འདི་འབུལ་ལོ། །གསེར་སྐྱེམས་གཙང་མ་འདི་བཞེས་
ལ། །བདག་གི་འདོད་དོན་བསྒྲབ་ཏུ་གསོལ། །ལྷ་ཡི་དབང་པོ་བརྒྱ་
བྱིན་དང༌། །ལྷ་མིན་དབང་པོ་ཐག་བཟང་རིས། །ཀླུ་ཡི་རྒྱལ་པོ་
དགའ་པོ་དང༌། །མིའམ་ཅི་ལྗོན་རྟ་མགོ་ཅན། །གནོད་སྦྱིན་གང་བ་
བཟང་པོ་དང་། །མཁའ་ལྡིང་གསེར་མིག་འཁྱིལ་བ་དང་། །ཆོས་སྐྱོང
མཧཱ་ཀ་ལ་དང་། །དྲི་ཟ་ཟུར་ཕུད་ལྔ་པ་སོགས། །ཕྱི་ཡི་སྡེ་བརྒྱད་འཁོར་
བཅས་ལ། །མཆོད་པ་དམ་པ་འདི་འབུལ་ལོ། །གསེར་སྐྱེམས་གཙང་

མ་འདི་བཞེས་ལ། །བདག་གི་འདོད་དོན་བསྒྲུབ་ཏུ་གསོལ། །ཡབ་
ཅིག་བདུད་པོ་ནག་པོ་དང་། །བཙན་རྒྱལ་ཡམ་ཤུད་དམར་པོ་དང་།།
ཡུལ་ལྷ་ཕྱྭ་སངས་ཀླུ་སྲས་དང༌། །སྲོག་བདག་རྒྱལ་པོ་སྙིང་འབྱིན་
དང་། ཆོས་སྐྱོང་གནོད་འབྱིན་དམར་པོ་དང༌། །ལྷ་མོ་འཇིགས་པའི་
གློ་འབྱིན་དང་། །དགེ་བསྙེན་རྡོ་རྗེ་ལེགས་པ་དང་། །དཀར་མོ་ཉི་ཟླའི་
ཐོད་ཕྲེང་སོགས། །ནང་གི་སྡེ་བརྒྱད་འཁོར་བཅས་ལ། །མཆོད་པ་
དམ་པ་འདི་འབུལ་ལོ། །གསེར་སྐྱེམས་གཙང་མ་འདི་བཞེས་ལ། །
བདག་གི་འདོད་དོན་བསྒྲབ་ཏུ་གསོལ། །བདུད་པོ་ཁ་ཐུན་རཀྵ་དང༌། །
གཤིན་རྗེ་གཤེད་པོ་དམར་ནག་དང༌། །ཀླུ་བདུད་ནཱ་ག་རཱ་རྫ་དང་། །
གནོད་སྦྱིན་བཤན་པ་ཀྲི་ཐོགས་དང་། །མ་མོ་སྲིད་པའི་ཁྲམ་འདེབས་
དང་། །བཙན་པོ་ཡམ་ཤུད་སྲོག་ལེན་དང་། བདུད་པོ་རེ་ཏེ་མགོ་ཡག་
དང་། །སྲོག་བདག་དུང་གི་ཐོར་ཚུགས་སོགས། །གསང་བའི་སྡེ་བརྒྱད་
འཁོར་བཅས་ལ། །མཆོད་པ་དམ་པའི་འདི་འབུལ་ལོ། །གསེར་སྐྱེམས་
གཙང་མ་འདི་བཞེས་ལ། །བདག་གི་འདོད་དོན་བསྒྲབ་ཏུ་གསོལ། །
གཟའ་མཆོག་རྒྱལ་པོ་རཱ་ཧུ་ལ། །སྐར་མཆོག་ཁྲམ་ཤིང་ཁ་འཐོར་དང་།།
བདུད་མཆོག་མ་ནུ་རཀྵ་དང་། །བཙན་མཆོག་གྲིབ་བཙན་མཐུ་བོ་
དང་། མ་མཆོག་ཅེ་སྤྱང་དུང་འཛིན་དང་། །ཀླུ་མཆོག་ཀླུ་རྒྱལ་དུང་སྐྱོང་

དང་། མགོན་མཆོག་ནག་པོ་ལྟེ་དཀར་དང༌། །རྒྱལ་མཆོག་ལི་བྱིན་
ཧ་རསོགས་། །མཆོག་གི་སྡེ་བརྒྱད་འཁོར་བཅས་ལ། །མཆོད་པ་དམ་
པ་འདེ་འབུལ་ལོ། །གསེར་སྐྱེམས་གཙང་མ་འདི་བཞེས་ལ། །བདག་
གི་འདོད་དོན་བསྒྲུབ་ཏུ་གསོལ། །དཔུང་གཡས་དགྲ་ལྷར་སྤྲུལ་པ་
དང་། །དཔུང་གཡོན་མ་མོར་སྤྲུལ་པ་དང་། །མཆུ་སོ་བདུད་དུ་སྤྲུལ་
པ་དང་། །མགོ་བོ་སྲིན་པོར་སྤྲུལ་པ་དང་། །མཇུག་མ་དམུ་རུ་སྤྲུལ་པ་
དང་། །ལག་གཡས་གཤིན་རྗེར་སྤྲུལ་པ་དང་། །ལག་གཡོན་ཀླུ་བཙན་
སྤྲུལ་པ་དང་། །མིག་དང་སྙིང་དང་མཆིན་པ་གསུམ། །གཟའ་བདུད་
ཉིད་དུ་སྤྲུལ་པ་སོགས། །སྤྲུལ་པའི་སྡེ་བརྒྱད་འཁོར་བཅས་ལ། །མཆོད་
པ་དམ་པ་འདི་འབུལ་ལོ། །གསེར་སྐྱེམས་གཙང་མ་འདི་བཞེས་
ལ། །བདག་གི་འདོད་དོན་བསྒྲུབ་ཏུ་གསོལ། །ས་བདག་ཧལ་ཁྱི་ནག་
པོ་དང་། །ཀླུ་བདུད་སྒོ་ར་ནག་པོ་དང༌། །ས་ཡི་ལྷ་མོ་བརྟན་མ་དང་། །
ཕྱོགས་སྐྱོང་རྒྱལ་ཆེན་སྡེ་བཞི་དང༌། །མགོན་པོ་བདུན་ཅུ་རྩ་ལྔ་དང་།
ཡུལ་འདིའི་གཞི་བདག་ཐམས་ཅད་དང་། །ཕོ་ལྷ་དགྲ་ལྷ་སྲོག་ལྷ་དང་།
།མོ་ལྷ་མོ་སྨན་ལ་སོགས་པ། །སྣང་སྲིད་སྡེ་བརྒྱད་འཁོར་བཅས་
ལ། །མཆོད་པ་དམ་པ་འདི་འབུལ་ལོ། །གསེར་སྐྱེམས་གཙང་མ
འདི་བཞེས་ལ། །བདག་གི་འདོད་དོན་བསྒྲུབ་ཏུ་གསོལ། །

གཟི་ལུང་ཆོས་བདག་གི་བསྐང་བ་
འདོད་དགུའི་བུམ་བཟང་།
༈ ཐུབ་བསྟན་གསེར་མདོག་ཅན་གྱི་བཀའ་བསྲུང་ཆོས་བདག་གཟི་ལུང་ཆེན་པོའི་
བསྐང་མཆོད་བྱ་བ་ལ་། བླ་མ་དང་ལྷག་པའི་ལྷ་ལ་ཕྱག་འཚལ་ལོ། འདིའི་བསྒང་
བ་ལ་སྦྱོར་དངོས་རྗེས་གསུམ་གྱིས་དང་པོ་ནི། གཏོར་མ་མཁར་ཐབས་ཅན་ཁ་བང་ནག་
པོ་གྲུ་བཞིའི་སྟེང་དཔལ་གཟུགས་བསྐོག་པཅན་ནག་པོ་སྦྲུལ་གྱིས་དཀྲིས་པ་སྡེ་བརྒྱད་
གཏོར། དེ་མདུན་རྔུར་གསུམ་དམར་པོ་མཐེབ་ཀྱུས་བསྐོར་བ་གཅིག་དཀར་དམར་
གྱི་རྒྱན་ཅན་ཉེར་སྤྱོད་ཞི་དྲག་གཉིས། ཇ་ཕུད། ཆང་ཕུད། ཞོ་ཕུད་སོགས་བཟའ་བཏུང་
གི་རིགས་དང་ཤིང་ཏོག་སྨན་སྣ་སོགས་སྐུར་མངར་གྱི་རིགས། ནས་གྲོ་སྲན་ཏིལ་ལ་
སོགས་འབྲུ་རིགས། གཞན་ཡང་ཕྱེ་མར། དེར་ཟབ་གོས་སྐེ་འགྲོའི་གཟུགས་ལ་སོགས་
པ་ཅི་འབྱོར་བ་བཤམས། གཉིས་པ་དངོས་གཞི་ནི། བདག་སྐྱེད་ཕྱག་རྡོར་གཏུམ་པོའི་
ཉམས་ལེན་ཡོད་ན་ཤེས། ངེ་མིན་གང་ཡང་རུང་བའི་བདག་བསྐྱེད་དང་བྱིན་རླབས་སྤྱི་
བཞིན་གྱི་འཐུས། བསྐང་བ་ནི་རང་ལུགས་རིག་འཛིན་མྱུར་བྱོན་གྱི་མཇུག་ཏུ་རྔ་བརྡུང་
གི་མུ་ནས་བསྐྱེད་ཆོག་སོགས་གཏོར་མ་འབུལ་བར་བྱ་དགོས་པའི་དང་པོ་བསྐྱེད་ཆོག་
ནི། འདུར་མས། སྟོང་པའི་ངང་ལས་མདུན་གྱི་གཞི་ཡངས་པར། །སྤང་

70
གཤོང་ནགས་རི་ཡིད་འོང་ལྷུན་པོའི་ངོས། །རྩ་ལྗང་འབྲུ་རིགས་མེ
ཏོག་མཚོ་རྫིང་སོགས། །འབབ་ཆུས་བསྐོར་ཞིང་བདེ་བ་ཉམས་དགའི
གནས། །དུག་རླངས་སྔོ་དམར་དུ་བ་ལྟ་བུར་འཁྲིག །མེ་རླུང་དམར
ནག་འཇིགས་པའི་འུར་སྒྲ་སྒྲོག །དེ་འདྲའི་གུར་ཁང་འབར་བའི་ནང་
ཤེད་ན། །ལྕགས་ཀྱི་གཞལ་མེད་ཁང་པ་གྲུ་བཞིའི་དབུས། །དུཿཡིག
ཡོངས་གྱུར་ཀླུ་བདུད་གདུག་པ་ཅན། །ལྗང་ནག་དར་གྱི་བེར་ནག་དགུ
བརྩེགས་གསོལ། །ཁམས་ནག་རལ་བརྫེས་ཞལ་བགྲད་མཆེ་གཙིགས
པ། །ས་གསུམ་འདར་བའི་པཿ སྒྲ་དྲག་པོ་སྒྲོགས། །ཕྱག་གཉིས
གཡས་གཡོན་བདུད་དར་ནག་པོ་དང་། །དུག་འཛིན་འཁྱོག་འགྲོ་ནག་
པོའི་ཞགས་པ་འཛིན། །སྟོང་གསུམ་བགྲོང་པའི་དྲེའུ་འཕུར་ཤེས་འ།
ཆིབས་ནས་སྡིག་པ་ནག་པོ་ཕོ་ཉར་འགྱེད། །སྤྲུལ་པ་ཡང་སྤྲུལ་འཁོར་
ཚོགས་བསམ་མི་ཁྱབ། །ཀུན་ཀྱང་གནས་འདིར་སྐད་ཅིག་གསལ་པར་
གྱུར། །སྤྱན་འདྲེན་ནི་སྤོས་དཀར་གྱི་དུད་པ་བཅས། ཀྱཻ། སྔོན་ཚེ་རྒྱལ་བ
གཡུང་སྟོན་ཆོས་རྗེ་དང༌། །ཆོས་ཀྱི་རྒྱལ་པོ་པཎ་ཆེན་ཡབ་སྲས་ཀྱི།
སྤྱན་སྔར་བསྟན་པ་བསྲུང་བར་ཞལ་བཞེས་པའི། །སྟོབས་ལྡན་བཀའ
བསྲུང་ཆེན་པོ་གནས་འདིར་བྱོན། །ལུས་ཅན་ཀུན་ལ་བདེ་སྐྱིད་འབྱུང
བའི་གནས། །མཆོག་གསུམ་རྒྱལ་བའི་བསྟན་པ་རིན་པོ་ཆེ། །བསྲུ་

te
ཞིང་སྐྱོང་མཛད་མཐུ་སྟོབས་རྫུ་འཕྲུལ་ཅན། །གཟི་ལུང་ཆོས་བདག་
ཆེན་པོ་གནས་འདིར་བྱོན། །བསྐལ་བཟང་བསྟན་པ་སྤྱི་དང་བྱེ་བྲག་
ཏུ། །རྣལ་འབྱོར་བདག་དང་བདག་གི་འཁོར་བཅས་ལ། །གནོད་པར་
བྱེད་པའི་གདུག་ཅན་ཚར་གཅོད་པའི། །གནའ་ཟན་སྲོག་གི་གཤེད་
མ་གནས་འདིར་བྱོན། །སྙིགས་མའི་དུས་འདིར་རྣལ་འབྱོར་བདག་
ཅག་དང་། །དུས་གསུམ་རྒྱལ་བའི་བསྟན་པ་བསྲུང་ཕྱིར་དུ། །གདུང་
བའི་དབྱངས་ཀྱིས་བསྟན་བསྲུང་ཁྱོད་འབོད་ན། །མ་ཐོགས་མྱུར་དུ་
གནས་འདིར་གཤེགས་སུ་གསོལ། །ཨོཾ་མཧཱ་ནཱ་ག་རུ་ཏྲི་དུནྟིཾ་ས་པཱ་
རི་ཝཱ་ར་ས་མཱ་ཛཿ་བཞུགས་གསོལ་ནི། རྡོ་རྗེ་གདན་ནས་དཔག་ཚད་བརྒྱར་
བགྲོད་པའི། །མཉན་ཡོད་ཐུབ་བསྟན་གསེར་མདོག་ཅན་ལ་སོགས། །
གང་དུ་བསྒྲུབ་པའི་གནས་མཆོག་འདི་ཉིད་དུ། །དངོས་བཤམས་ཡིད་
སྤྲུལ་མཆོད་སྤྲིན་རྒྱ་མཚོའི་དབུས། །ཟ་འོག་གོས་དར་བརྒྱན་པའི་ཁྲི་
སྟེང་དུ། །རྣལ་འབྱོར་བདག་ལ་བརྩེ་ཞིང་རབ་དགོངས་ནས། །བདག་
སོགས་སྐྱེ་འགྲོའི་ཕྲིན་ལས་བསྒྲུབ་པའི་ཕྱིར། །ཆོས་བདག་འཁོར་བཅས་
དགྱེས་པར་བཞུགས་སུ་གསོལ། །ཨོཾ་མཧཱ་ནཱ་ག་རུ་ཏྲི་དནྟིང་ས་པཱ་རི་
ཝ་ར་ས་མ་ཡ་ཏིཥྛནྟུ། ཡང་མཚན་སྔགས་མཐར་གཏོར་སྔགས་ལན་གསུམ། ཕྱི
ནང་མཆོད་པའི་འདོད་ཡོན་སོགས་དཀྱུས་བཞིན། བསྐང་བ་དངོས་ནི། ཧཱུཾ། ཆོས་
￼

ཉིད་ཏིང་འཛིན་སྔགས་དང་ཕྱག་རྒྱ་དང། །བདག་གི་ལྷག་བསམ་རྣམ་
དཀར་མཐུན་ལྡན་གྱིས། །བདག་པོས་བཟུང་དང་མ་བཟུང་མཆོད་པ་
ཀུན། །ཀུན་བཟང་མཆོད་སྤྲིན་ལྟ་བུར་སྤྲུལ་ཏེ་འབུལ། །ཁྱད་པར་ཁྱེད་
ལ་མཐུན་པའི་རྫས་མཆོག་ནི། །རིན་ཆེན་སྣོད་བཟང་མཚན་ལྡན་ཀ་
པཱ་ལར། །རོ་བརྒྱ་ལྡན་པའི་མཆོད་གཏོར་རྒྱ་ཆེན་དང༌། །ཤིང་ཏོག་ས་
སོགས་བཟའ་བ་རི་ལྟར་སྤུངས། །འབྲུ་སྣ་ལྔ་སོགས་ཕྱེ་མའི་ཕུང་པོར་
བརྗིད། །ཇ་ཆང་ཁྲག་སོགས་བཏུང་བའི་བྱེ་བྲག་དང༌། །ཀ་ར་བུ་རམ་
ལ་སོགས་མངར་བའི་རིགས། །ཞོ་སོགས་བལྡག་མྱང་ཚོགས་ཀུན
བསམ་མི་ཁྱབ། །གཞན་ཡང་ཕྱི་ནང་མཆོད་པ་རྣམ་ལྔ་དང༌། །འདོད
ཡོན་ལྔ་དང་རྒྱལ་སྲིད་རིན་ཆེན་བདུན། །བཀྲ་ཤིས་རྗས་རྟགས་ལྷ་མིའི
ལོངས་སྤྱོད་དང༌། །དར་ཟབ་གོས་སོགས་འགོ་བའི་ཡོ་བྱད་ཚོགས།
མཛེས་པའི་སྤྱན་གཟིགས་སྣ་ཚོགས་སྐར་ལྟར་བཀྲ། །འདབ་ཆགས
སྤུ་སྡུག་ཚོགས་ནི་སྤྲིན་ལྟར་གཏིབས། །མགྱོགས་འགྲོ་རི་དྭགས
རྣམས་ནི་རླུང་ལྟར་གཡོ། །ཁྲོ་གཏུམ་གཅན་གཟན་རྣམས་ནི་རྡུལ་ལྟར
འཚུབ། །དངོས་འབྱོར་ཡིད་སྤྲུལ་མཆོད་རྫས་དཔག་མེད་རྣམས། །གུས
ཞིང་བརྩེ་བའི་ཚུལ་གྱིས་འབུལ་ལོ་བཞེས། །ཐུགས་དམ་སྐོང་ལ་རྩལ་
འབྱོར་བདག་ཅག་གིཁ །དམ་ཚིག་ཉམས་ཆགས་མ་ལུས་གསོས་གྱུར

ཅིག །བཤགས་པ་ནི།བདག་ཅག་དཔོན་སློབ་ཡོན་མཆོད་འཁོར་བཅས་
ཀྱིས། །བག་མེད་དབང་གི་སྒོ་གསུམ་གཡེང་བའི་ལས། །ཁྱེད་ཐུགས་
འགལ་བའི་ཉེས་པ་ཅི་བགྱིས་རྣམས། །གནོང་ཞིང་འགྱོད་པའི་སེམས་
ཀྱིས་མཐོལ་ལོ་བཤགས། །ཕྲིན་བཅོལ་ནི། རྒྱལ་བའི་བསྟི་གནས་ཐུབ་
བསྟན་གསེར་མདོག་ཅན། །བློ་གསལ་བྱེ་བའི་ཚོགས་ཀྱི་ཡོངས་གང་
ནས། །སྨྲ་བའི་ཉི་མ་ཤཱཀྱ་མཆོག་ལྡན་གྱི། །བསྟན་དང་དེ་འཛིན་སྤེལ་
བའི་ལས་མཛོད་ཅིག །རྒྱལ་ཁམས་སྤྱི་དང་བྱེ་བྲག་ཡུལ་ལྗོངས་འདིར།།
སད་སེར་ནད་རིམ་འཐབ་རྩོད་ཞི་བ་དང་། །ཆར་ཆུ་དུས་བབ་ལོ་ཕྱུགས་
རྟག་ལེགས་ཤིང་། །ཡིད་ལ་བསམ་པའི་དོན་ཀུན་འགྲུབ་པར་མཛོད། །
བཟློག་པ་ནི།བསྟན་པ་བསྲུང་བའི་ལྷ་ཁྱོད་དགོངས་སུ་གསོལ། །བདག་
ཅག་ཡོན་མཆོད་མི་ཕྱུགས་ཐམས་ཅད་ལ། །མི་དང་མི་མིན་ནད་གདོན་
དགྲ་བགེགས་དཔུང༌། །མི་མཐུན་ཕྱོགས་ཀུན་མ་ལུས་བཟློག་ཏུ་
གསོལ། །ཁྱད་པར་བདག་དང་ཕན་པའི་གང་ཟག་ལ། །ཤུལ་རིང་ལམ་
དུ་འགྲོ་ཚེ་དགྲ་ཇག་དང༌། །ལ་ཆུ་འཕྲོང་གི་ཉེར་འཚེ་བཟློག་པ་དང༌། །
ཉིན་མཚན་བསྲུང་སྐྱོབ་ཅི་བསམ་སྒྲབས་པར་མཛོད།།བསྟོད་པ་ནི།
སྐྱེ་མེད་སྤྲོས་བྲལ་མཁའ་དབྱིངས་རྣམ་དག་ཀྱང༌། །ཐབས་མཁས་
ཐུགས་རྗེས་གང་འདུལ་སྐུར་བསྟན་ནས། །ལས་བཞིའི་ཕྲིན་ལས་མཐའ་
ཧཱུཾ།

དག་བསྒྲུབ་མཛད་པའི། །རྒྱལ་བའི་བཀའ་བསྟོད་སྟོབས་ལྡན་ཆེ་ལ་
བསྟོད།།ཁྱོད་སྐུ་མར་གད་མདངས་ལྡན་བརྗིད་པ་ལ། །མཐིང་ནག་དར་
གྱི་བེར་ཆེན་སྐ་ལ་གསོལ། །སྡིག་པ་སྦྲུལ་དང་སྦལ་ལྕོང་དག་གིས་
བརྒྱན།།སྣ་ཚོགས་ཕྲིན་ལས་མཛད་ལ་བསྟོད་པར་གྱིས།།རེ་འགའ་
མདའ་མདུང་ཕྱར་ནས་དྲེའུ་ཞོན། །རེ་འགའ་ཁྲྀ་ཤིང་བསྣམས་ནས་རྔ་
མོང་བཅིབ། །གཡོན་པ་སྦྲུལ་ནག་ཞགས་པས་དགྲ་བོ་འཆིངས།།མ་
ངེས་ཆ་ལུགས་སྟོན་ལ་བསྟོད་པར་གྱིས། །ལ་ལ་གཟུགས་མེད་ཆོས་
འཕྲུལ་སྣ་ཚོགས་དང༌། །སྦྲུལ་དང་སྡིག་པ་ནག་པོའི་པོ་ཉར་འགྱེད། །
སྡེ་བརྒྱད་བདུད་ཚོགས་འཇིགས་འཇིགས་རྔམས་པའི་འཁོར།།སྤྲུལ་
མཛད་མ་རུངས་འདུལ་ལ༴ །རྒྱལ་བའི་བསྟན་པ་བསྲུང་བའི་ལྷ་གཅིག་
པོ། །དྲག་ཤུལ་ནུས་པ་དཔག་ཡས་མི་སྡུག་གཟུགས། །རབ་འཇིགས་
ཁྲོས་པས་གདུག་ཅན་ཕྱེ་མར་བརླག །དམ་ཅན་འཁོར་དང་བཅས་ལ༴
ཐུན་གཏོར་ནི། ཧཱུཾ། ཆོས་དབྱིངས་དབང་ཕྱུག་ཀླུ་བདུད་འཁོར་བཅས་
དང༌། དྲེགས་པའི་དབང་ཕྱུག་སྡེ་བརྒྱད་འབུམ་སྡེར་བཅས། །རོ་བརྒྱའི་
དབང་ཕྱུག་མཆོད་གཏོར་འདི་འབུལ་བའི། །རྣལ་འབྱོར་དབང་ཕྱུག་
བདག་གི་ཕྲིན་ལས་མཛོད། །མཆོག་གསུམ་རྒྱལ་བའི་བསྟན་དང་དེ་
འཛིན་ཀུན། །བུ་བཞིན་སྐྱོང་ལ་འདུས་སྡེ་འདི་ཉིད་ཀྱི། །བཤད་སྒྲུབ་

ལུང་རྟོགས་མངའ་ཐང་ཚེ་བསོད་རྣམས། །ཡར་ངོའི་ཟླ་ལྟར་འཕེལ་
བའི་ཕྲིན་ལས་མཛོད། །ཁྱད་པར་རྣལ་འབྱོར་བདག་ཅག་ཡོན་མཆོང་
ལ། །གནོད་བྱེད་ངགྲ་གདོན་ཚོགས་རྣམས་རྡུལ་དུ་རློག །སྔར་བྱས་
ལེགས་པའི་བཏང་རག་མཉེས་པར་འབུལ། །བསམ་དོན་ཆོས་བཞིན་
འགྲུབ་པའི་འཕྲིན་ལས་མཛོད། །ཅེས་འདོར་ངོན་བཅོལ། །རྗེས་སྤྱི་དང་མཐུན
རོ།།
ཕྱྭ་འགུག་ཕྱོགས་བཅུའི་འཇིག་རྟེན་མ།
༔ ཕྱོགས་བཅུའི་འཇིག་རྟེན་ཐམས་ཅད་ནས། །ཕུན་སུམ་ཚོགས་
པའི་ཕྱྭ་འདིར་བྱོན། །ཤར་ཕྱོགས་རྒྱ་ནག་ལི་ཡུལ་ནས། །མི་མང་འཕེལ་
བའི་ཕྱྭ་འདིར་ཁུག །ལྷོ་ཕྱོགས་རྒྱ་གར་ཆོས་ཡུལ་ནས། །དམ་ཆོས
དར་བའི་ཕྱྭ་འདིར་ཁུག །ནུབ་ཕྱོགས་གེ་སར་དམག་ཡུལ་ནས། །
གཡུལ་ལས་རྒྱལ་བའི་ཕྱྭ་འདིར་ཁུག །བྱང་ཕྱོགས་སྟག་གཟིག་ནོར་
ཡུལ་ནས། །འདོད་དགུ་ནོར་གྱི་ཕྱྭ་འདིར་ཁུག །སྟེང་ཕྱོགས་འདོད་
གཟུགས་ལྷ་ཡུལ་ནས། །གཟུགས་མཛེས་ལང་ཚོའི་ཕྱྭ་འདིར་ཁུག །
འོག་ཕྱོགས་ནོར་ཅན་ཀླུ་ཡུལ་ནས། །རིན་ཆེན་གཏེར་གྱི་ཕྱྭ་འདིར་ཁུག
ཕྱྭ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་

70
གསོལ། །སྦྱིན་བདག་དཔལ་ཀུན་འཕེལ་བར་མཛོད། །ཕྱི་ནང་ཐེག་
པའི་ཆོས་ཀྱི་ཕྱྭ། །བསྟན་པ་རྒྱས་པའི་ཕྱྭ་འདིར་ཁུག །བདེ་བའི་སར་
ཕྱིན་ཐར་པའི་ཕུ། །མཁས་བཙུན་གྲུབ་པའི་ཕྱྭ་འདིར་ཁུག །ཚེ་དཔལ་
མངའ་ཐང་འདོད་པའི་ཕྱྭ། །སྲིད་པའི་པུན་ཚོགས་ཕྱྭ་འདིར་ཁུག །རིན་
ཆེན་འབྲུ་དབྱིག་ནོར་གྱི་ཕྱྭ། །ཅི་འདོད་འཕྱུག་པའི་ཕྱྭ་འདི་ཁུག །ཕྱྭ་
འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་
གསོལ། །སྦྱིན་བདག་དཔལ་ཀུན་འཕེལ་བར་མཛོད། །རིགས་བཟང་
མི་ཆད་མི་ཡི་ཕྱྭ། །དཔའ་མཛངས་ལྡན་པའི་ཕྱྭ་འདིར་ཁུག །རྟ་མང་
འཕེལ་བ་རྟ་ཡི་པྱུ། །འགྲོ་མགྱོགས་ཞོན་པའི་ཕྱྭ་འདིར་ཁུག །ཕྱུགས་མང་
འཕེལ་བ་གནག་གི་ཕྱུ། །གྲངས་མེད་ཕྱུགས་ཀྱི་ཕྱྭ་འདིར་ཁུག །གང་
འདོད་འཇོ་བ་བཞོན་མའི་ཕྱྭ། །རོ་བཅུད་མང་འཛིན་ཕྱྭ་འདིར་ཁུག །
རོ་བཅུད་སྨིན་པ་འབྲུ་ཚོགས་ཕྱྭ། །ལོ་ལེགས་འབྲུ་འཕེལ་ཕྱྭ་འདིར
ཁུག །ངོ་ཚ་གཅེར་སྐྱོབ་བགོ་བའི་ཕྱྭ། །དྲོ་འཇམ་བདེ་སྟེར་ཕྱྭ་འདིར་
ཁུག །ལུས་སྲོག་འཚོ་བྱེད་ཟས་ཀྱི་ཕྱྭ། །རོ་བཅུད་སྨིན་པའི་ཕྱྭ་འདིར་
ཁུག །མི་ཕྱེད་རང་སྲུང་གོ་མཚོན་ཕྱྭ། །དགྲ་ལས་རྒྱལ་བྱེད་ཕྱྭ་འདིར
ཁུག །ཕྱྭ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས
བསྐྱབ་ཏུ་གསོལ། །སྦྱིན་བདག་དཔལ་ཀུན་འཕེལ་བར་མཛོད། །སྲ་

"ཞིང་བརྟན་པ་ས་ཡི་ཕྱྭ། ཐེག་པ་ཆེ་བའི་ཕྱྭ་འདིར་ཁུག །བརླན་ཞིང་
གཤེར་བ་ཆུ་ཡི་ཕྱྭ། རྒྱུན་མི་ཆད་པའི་ཕྱྭ་འདིར་ཁུག །ཚ་ཞིང་སྲེག་
པ་མེ་ཡི་ཕྱྭ། །སྨིན་པར་བྱེད་པའི་ཕྱྭ་འདིར་ཁུག །ཡང་ཞིང་གཡོ་བ་
རླུང་གི་ཕྱྭ། སྟོབས་དང་ལྡན་པའི་ཕྱྭ་འདིར་ཁུག །ཕྱྭ་འདིར་མ་ཕམ་
གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། ། སྦྱིན་
བདག་དཔལ་ཀུ་འཕེལ་བར་མཛོད། །འཕོ་གྱུར་བྲལ་བ་གོ་འཕང་ཕྱྭ། །
རི་རྒྱལ་ལྟ་བུའི་ཕྱྭ་འདིར་ཁུག །ཀུན་ཏུ་གསལ་བ་སྙན་པའི་ཕྱྭ།
ཟླ་ལྟ་བུའི་ཕྱྭ་འདིར་ཁུག །ཁྱབ་བདག་ཆེན་པོ་དབང་གི་ཕྱྭ།།ནམ་
མཁའ་ལྟ་བུའི་ཕྱྭ་འདིར་ཁུག །མི་ཟད་འཕེལ་བ་དཔལ་འབྱོར་ཕྱྭ། །
དབྱར་མཚོ་ལྟ་བུའི་ཕྱྭ་འདིར་ཁུག །ཕྱོགས་བཅུའི་འཇིག་རྟེན་ཁམས་
ཀུན་ནས། །བདེ་དགའ་དཔལ་འབྱོར་རྒྱས་པའི་ཕྱྭ། །ཉི་མ་བཞིན་
དུ་ལྷམ་མེར་བྱོན། །ཟླ་བ་བཞིན་དུ་གསལ་ལེར་བྱོན། །ན་བུན་བཞིན་
དུ་འཐིབས་སེར་བྱོན། །སྦྲང་ཆར་བཞིན་དུ་སིལ་ལེར་བྱོན། །དེང་
འདིར་སྦྱིན་པའི་བདག་པོ་ཡི། །ཚེ་དང་བསོད་ནམས་རིགས་རྒྱུད་
འཁོར། །ནོར་ཕྱུགས་ལོངས་སྤྱོད་ཐམས་ཅད་ནི། །འཕེལ་ཞིང་རྟག་
ཏུ་བརླིང་བར་མཛོད། །སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་
ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་

སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་
གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་ལེགས་པ་སྟེ། །ཐམས་
ཅད་དུ་ནི་སྡོམ་པ་ལེགས། །བསོད་ནམས་འདི་ཡིས་ཐམས་ཅད་
གཟིགས་པ་ཉིད། །ཐོབ་ནས་ཉེས་པའི་དགྲ་རྣམས་ཕམ་བྱས་ཏེ། །སྐྱེ་
རྒ་ན་འཆིའི་རྦ་ཀློང་འཁྲུགས་པ་ཡི། །སྲིད་པའི་མཚོ་ལས་འགྲོ་བ་སྒྲོལ་
བར་ཤོག ། །
འགྲོ་མགོན་འཕགས་པས་མཛད་པའི་དགྲ་ལྷ་དཔང་བསྟོད།
ཀྱཻ། ད་ནི་དགྲ་ལྷ་དཔང་བསྟོད་དོ། །དཔལ་དང་བརྗིད་དང་རྩལ
གསུམ་གྱིས། །དགྲ་ལྷ་གཉེན་པོ་དཔང་བསྟོད་དོ། །རྣོ་དང་ངར་དང་
རྩལ་གསུམ་གྱི། དགྲ་ལྷ་༴ སྲ་དང་གཉེན་དང་འཁྲེགས་གསུམ་གྱི།
དགྲ་ལྷ་༴ མགྱོགས་དང་བརླིང་དང་མྱུར་གསུམ་གྱིས། །དགྲ་ལྷ་༴
མཁའ་ལ་གཟའ་སྐར་ཤར་བ་བཞིན། དགྲ་ལྷ༴ དགུང་ལ་ཉི་མ་ཤར་
བ་བཞིན། །དགྲལྷ༴ གངས་ལཉི་མ་ཤར་བ་བཞིན་། །དགྲ་ལྷ༴ གཡའ་
ལ་ན་བུན་འཐིབས་པ་བཞིན། དགྲ་ལྷ༴ ནགས་ལ་ལྗོན་ཤིང་རྒྱས་
པ་བཞིན། །དགྲ་ལྷ༴ མཚོ་ལ་རྒྱ་དར་ཆགས་པ་བཞིན། །དགྲ་ལྷ་༴
མཁར་ལ་བ་གམ་སྤྱན་པ་བཞིན། དགྲ་ལྷ༴ གཡུ་འབྲུག་ངར་སྐད་

སྲོག་པ་བཞིན། དགྲ་ལྷ༴ མཁར་ཐོག་དར་མདུང་བཙུགས་པ་བཞིན།
དགྲ་ལྷ༴ ཁྲམ་སྟེང་རྒྱ་རྨོག་གྱོན་པ་བཞིན། དགྲ་ལྷ༴ རྨོག་ལ་དོམ་
ཕྲུལ་བཙུགས་པ་བཞིན། དགྲ་ལྷ༴ དཔའ་བོ་འཁོར་གསུམ་བཏགས་
པ་བཞིན། དགྲ་ལྷ༴ མཛངས་མ་གསེར་གཡུས་བརྒྱན་པ་བཞིན།
དགྲ་ལྷ༴ ལྷ་ཞལ་གངས་ལས་དཀར་བ་བཞིན། དགྲ་ལྷ་༴ རྣལ་འབྱོར་
བསྐྱེད་རིམ་གསལ་བ་བཞིན། དགྲ་ལྷ༴ མདུང་ལ་བ་དན་བཏགས་
པ་བཞིན། དགྲ་ལྷ༴ མདའ་ལརྒོད་སྒྲོ་བསྐྱོན་པ་བཞིན། དགྲ་ལྷ༴ ལུས་
དང་གྲིབ་མ་འགྲོགས་པ་བཞི། དགྲ་ལྷ༴ སེང་ལ་གཡུ་རལ་རྒྱས་པ་
བཞིན། དགྲ་ལྷ༴ ཕུབ་དང་དགྲ་ལྷ་འགྲོགས་པ་བཞིན། །དགྲ་ལྷ༴ གོས་
དང་གོང་བ་འགྲོགས་པ་བཞིན། །དགྲ་ལྷ། ལྷ་དང་མི་གཉིས་མ་འབྲལ་
ཞིག དགྲ་ལྷ༴ ཀྱཻ། ཤར་ཕྱོགས་གླིང་གི་དགྲ་ལྷ་དེ། དུང་སེང་གཡུ་
ཡི་རལ་པ་ཅན། །དཔའ་རྩལ་ཆེ་བའི་དགྲ་ལྷ་བསངས། ལྷོ་ཕྱོགས་གླིང་
གི་དགྲ་དེ། །བསེ་སྟག་གཡུ་ཡི་བྱ་རུ་ཅན། །འཛུམ་དྲུག་བཀྲ་བའི་
དགྲ་ལྷ་བསངས། །ནུབ་ཕྱོགས་གླིང་གི་དགྲ་ལྷ་དེ། །བྱ་ལག་གསེར་གྱི་
སྡེར་མོ་ཅན། །ས་གཞི་བརྟེན་པའི་དགྲ་ལྷ་བསངས། །བྱང་ཕྱོགས་གླིང་
གི་དགྲ་ལྷ་དེ། །གཡུ་འབྲུག་ཟངས་ཀྱི་ཟེ་བ་ཅན། །ངར་སྐད་ཆེ་བའི་དགྲ་
ལྷ་བསངས།གས་པའི་དགྲ་ལྷ་བསངས། → །དམུ་རབས་བརྒྱུད་ཀྱི་

གཙུགས་རབ །མཐོན་པོ་དགུང་གི་དགྲ་ལྷ་དེ། །བྱ་ཁྱུང་གནམ་ལྕགས
འབར་བ་ཅན། །གཤོག་རྩལ་ཆེ་བའི་དགྲ་ལྷ་བསངས། །དོག་མོ་ས་ཡི
དགྲ་ལྷ་དེ། །རུས་སྦལ་གསེར་གྱི་སྡེར་མོ་ཅན། །གླིང་བཞི་ཆས་བརྒྱང
ཀྱི་དགྲ་ལྷ་བསངས། །དམོན་པ་བརྒྱུད་པའི་དགྲ་ལྷ་བསངས། །མི
གདུང་དྲུག་དགྲ་ལྷ་བསང་། །ཡེ་གནས་སྲིད་པའི་དགྲ་ལྷ་བསངས་།
སྲིད་པ་ཆགས་པའི་དགྲ་ལྷ༴ ཁྱུང་ཆེན་དབང་ཆེན་ལ་སོགས་ཏེ།
ཆེ་བརྒྱུད་ལྡོང་གི་དགྲ་ལྷ༴ སྤྲ་མོ་རི་བཀྲ་ལ་སོགས་ཏེ། །བར་སྣ་
ཁམས་ཀྱི་དགྲ༴ འབྲུ་མོ་ཕྲོམ་ཕྲོམ་ལ་སོགས་ཏེ། །དཀར་མོ་འབྲུ་ཡི
དགྲ་ལྷ་བསངས། །དཀར་མོ་ལེགས་ལ་སོགས་པ་སྟེ། །ཐང་མེད་དག
བའི་དགྲ༴ གསེར་གཡུ་ལྕགས་ལ་སོགས་པ་སྟེ། དཔའ་བརྡ་གཉིས་ཀྱི་
རང་ལ་ཡོད་པའི་དགྲ༴ གྲོགས་ཀྱིས་འགོས་པའི༴ དགྲ་ལས་ཐོབ་པའི
ནདཔ་གསོ་བའི་དགྲ་ལྷ་བསངས། །བུ་གཞོན་སྐྱེས་པའི་དགྲ་ལྷ་བསངས
བདས་ན་ཟིན་པའི་དགྲ་ལྷ་བསངས། །བྲོས་ན་ཐར་པའི་དགྲ་ལྷ་བསངས
ས་ན་ཐུབ་པའི་དགྲ་ལྷ་བསངས། །བསམ་པ་འགྲུབ་པའི་དགྲ་
བསངས། ཕོ་ལྷ་མོ་ལྷ་ཞང་ལྷ་བསངས། །འཅེས་པའི་ལྷ་གཉན་ཐམས
ཅད་བསངས། ཀྱཻ། དེ་རིང་དགྲ་ལྷ་རྟེན་ལ་བྱོན། །དགུང་དང་ག
འབྲུག་འགྲོགས་པ་བཞིན། །མི་དང་དགྲ་ལྷ་མི་འབྲལ་འཚལ། །ཉི་ཟླ

གླིང་བཞི་བསྐོར་བ་བཞིན། །མི་དང་དགྲ་ལྷ་མི་འབྲལ་འཚལ། །གངས་
དང་སེང་གེ་འགྲོགས་པ་བཞིན། །མི་དང་དགྲ་ལྷ་མི་འབྲལ་འཚལ།
ནགས་དང་རྒྱ་སྟག་འགྲོགས་པ་བཞིན།།མི་དང་དགྲ་ལྷ་མི་འབྲལ་
འཚལ། །བྲག་དང་བྱ་རྒྱལ་འགྲོགས་པ་བཞིན། །མི་དང་དགྲ་ལྷ་མི་
འབྲལ་འཚལ། ། མཚོ་ལ་ཉ་སྲམ་འགྲོགས་པ་བཞིན། མི་དང་དགྲ་
ལྷ་མི་འབྲལ་འཚལ། །སྔགས་འཆང་མཐུ་དང་ལྡན་པ་བཞིན། །མི་
དང༴ མ་སྲིང་བྱམས་པས་སྐྱོང་བ་བཞིན། །མི་དང་དགྲ་ལྷ༴ གྲོགས་
མཆོག་ཁྲེལ་གཞུང་ལྡན་པ་བཞིན། །མི་དང་དགྲ་ལྷ༴ བྲན་གཡོག་
བཀའ་བཞིན་སྒྲུབ་པ་སྟར། །མི་དང་དགྲ་ལྷ༴ ལུས་དང་གྲིབ་མ་འགྲོགས་
པ་བཞིན། །མི་དང་དགྲ་ལྷ༴ བསྟན་སྲུང་དམ་ཅན་རྒྱ་མཚོ་ཚོགས། །
མི་དང་དགྲ་ལྷ༴ དགྲ་ལྷ་ཡིན་པས་དགྲ་སྲོག་ཆོད། །མི་ནོར་སྐྱོབ་པའི་
སྲུང་མ་མཛོད། །ཕོ་ལྷ་ཡིན་པས་ཁ་འཛིན་མཛོད། །ནོར་ལ་བཀྲག་
པའི་གཟི་མདངས་བསྐྱེད། །མོ་ལྷ་ཡིན་པས་བུ་རྫི་མཛོད། །ཟས་ལ་
བཅུད་ཀྱི་བདུད་རྩི་ལྷུག །ཞང་ལྷ་ཡིན་པས་མགོན་སྐྱབས་མཛོད། །
མཐུ་དང་རྫུ་འཕྲུལ་མ་ཞན་ཅིག །ཡུལ་ལྷ་ཡིན་པས་སྟོང་གྲོགས་མཛོད།
ཀོ་ལོང་ཕྲག་དོག་མི་བྱེད་འཚལ།ཀྱཻ། དགྲ་ལྷ་གཉན་པོ་ཁྱེད་རྣམས་
ལ། །བསངས་དང་མཆོད་གཏོར་འདི་འབུལ་གྱི། །སྔར་བཅོལ་ལེགས་

པའི་གཏང་རག་ཡིན། །ད་བཅོལ་ནན་གྱིས་ཞུ་འབུལ་གྱི། །བདག་
དང་ཡོན་བདག་འཁོར་བཅས་ཀྱི། །རྒྱབ་བརྟེན་དཔུང་གྲོགས་མི་གཡེལ་
བར། །མཐུ་དང་ནུས་པ་དཔུང་ཚོགས་ཀྱིས། །བདག་གི་དགྲ་བོ་མྱུར་
དུ་ཐུལ། །ཤོ་ཁ་བཟུང་ལ་རྒྱན་ཁ་ཐེག །ནད་རིམས་དལ་ཡམས་དགྲ་
ལ་བྷྱོཿབཅོལ་བའི་ཕྲིན་ལས་སྒྲུབ་པར་མཛོད། །བསམ་པ་སྒྲུབ་ལ་རེ་
བ་སྐོངས། །མཐུན་རྐྱེན་མ་ལུས་སྒྲུབ་པར་མཛོད། །
སོ་སོར་ཐར་པའི་མདོ།
རྒྱ་གར་སྐད་དུ། པྲ་ཏཱི་མོཀྵ་སུཏྲ། བོད་སྐད་དུ། སོ་སོ་ཐར་པའི།
མདོ། ཐམས་ཅད་མཁྱེན་པ་ལ་ཕྱག་འཚལ་ལོ། །སྙན་པའི་བ་དན་
འཇིག་རྟེན་གསུམ་དུ་གྲགས། །དམ་པའོ་ཆོས་སྒྲ་སེངྒེའི་སྒྲ་སྒྲོགས་
པ། །ཐམས་ཅད་མཁྱེན་པ་དཀོན་མཆོག་མཛོད་བརྙེས་པ། །ཞབས་
ལ་ཚངས་དབང་གཙུག་གི་ནོར་བུས་གཏུགས། །སྔག་བསྔལ་རྒྱ་མཚོ་
གཏིང་མཐའ་མེད་བརྒལ་བ། །འགྲོ་བའི་གཙོ་ལ་སྤི་བོས་ཕྱག་འཆལ་
ཏེ། །ཐམས་ཅད་མཁྱེན་པའི་བསླབ་གཞི་དཀོན་མཆོག་སྣོད། །འཕགས
པའི་ཚོགས་ཀྱི་དབུས་སུ་དབྱེ་བར་བྱ། །སངས་རྒྱས་འདུལ་བ་གངས་
ཆེན་མཚོ། །གཏིང་མཐའ་མེད་པ་ཐམས་ཅད་ཀྱི། །གནས་པའི་སྙིང་དང་

སྙིང་པོ་ནི། །སོ་སོར་ཐར་པ་འདི་ཡིན་ནོ། །འདི་ནི་དམ་ཆོས་རྒྱལ་
པོ་ཡི། །ཆོས་ཀུན་གྱི་ནི་འདྲེན་པ་མཆོག །འདི་ནི་དགེ་སློང་ཚོང་
ཚོགས་ཀྱི །བསླབ་ཟོང་ཚོང་ཁང་ཆེན་པོ་ཡིན། །ཚུལ་ཁྲིམས་འཆལ་
བས་ཟིན་རྣམས་ཀྱི། གདུག་པ་རྣམ་བསལ་སྨན་འདི་ཡིན། །འདི་ནི་
ལང་ཚོ་རྣམ་འཁྲུལ་བའི། །རྐང་གཉིས་གཞོན་ནུའི་ལྕགས་ཀྱུ་ཡིན། །
མཚོ་བས་ཟབ་པའི་འཁོར་བ་ལས། །སྒྲོལ་བའི་རྒལ་ཐབས་འདི་ཡིན་
ཏེ། །འདི་ནི་བཟང་འགྲོར་འགྲོ་བ་ཡི། །ངེས་པའི་ཆུ་ལོན་ཟམ་པ་ཡིན།།
འདི་ནི་ཉོན་མོངས་ཕམ་བྱེད་ལམ། །རྒྱལ་པོ་ཡི་ནི་འདྲེན་པ་མཆོག འདི་
ནི་ཐར་པའི་གྲོང་འཇུག་པའི། །ཐེམ་སྐས་གཞི་དང་འདྲ་བར་གནས། །
ང་ནི་མྱ་ངན་འདས་གྱུར་ན། །འདི་ནི་ཁྱོད་ཀྱི་སྟོན་པའོ་ཞེས། །རང་
བྱུང་ཉིད་ཀྱིས་གུས་བཅས་པར། །ནན་ཏན་དགེ་སློང་ཚོགས་འདུན་
བསྟོད། །སངས་རྒྱས་ཞེས་བྱའི་སྒྲ་འདི་ཡང་། །འཇིག་རྟེན་དག་ན
རབ་ཏུ་དཀོན། །མི་ཉིད་རྙེད་པར་ཤིན་ཏུ་དཀའ། །རབ་ཏུ་བྱུང་བའང་
ཤིན་ཏུ་དཀོན། །དེ་བཞིན་རབ་ཏུ་བྱུང་རྣམས་ཀྱི། །ཚུལ་ཁྲིམས་ཕུན་
སུམ་ཚོགས་རབ་དཀོན། །ཚུལ་ཁྲིམས་ཡོངས་སུ་དག་གྱུར་ཀྱང༌། །
གྲོགས་བཟང་ཤིན་ཏུ་རྙེད་པར་དཀའ། །འཇིག་རྟེན་སངས་རྒྱས་འབྱུང་
བ་དང་། །མི་དང་རབ་ཏུ་བྱུང་བ་དང༌། །ཚུལ་ཁྲིམས་ཕུན་སུམ་ཚོགས་

D
པ་དང་།།གྲོགས་བཟང་རྙེད་དཀའ་རྙེད་གྱུར་ནས། །མཁས་པ་བདག་
།སྔོམ་
ལ་ལེགས་འདོད་ཅིང༌། །དེ་དག་འབྲས་བཅས་བྱེད་འདོད་པས།
བརྩོན་རྣམས་ཀྱིས་སོ་སོ་ཐར། །མཉན་པའི་ཕྱིར་ནི་འབད་པར་བྱ། །
དགེ་སློང་དབང་འདུལ་ཀུན་དབང་པོ། །སངས་རྒྱས་མི་གྱུར་རབ་
།ངེས་པར་ཐར་པ་འདོད་རྣམས་ཀྱི། །སོ་སོར་ཐར་པ་རྟག་
བྱུང་བ།
ཏུ་བསྲུང་། །བསྐལ་པ་བྱེ་བ་རྣམས་སུ་ཡང་། །སོ་སོར་ཐར་པ་ཐོས་
པ་དང་། །གཟུང་དང་འཛིན་པ་རྙེད་དཀའ་སྟེ། །སྒྲུབ་པའང་ཤིན་ཏུ་
རྙེད་པར་དཀའ། །སངས་རྒྱས་རྣམས་ནི་འབྱུང་བ་བདེ། །ཆོས་བསྟན་
པ་ཡང་བདེ་བ་ཡིན། །དགེ་འདུན་མཐུན་པ་བདེ་བ་སྟེ། །མཐུན་པ་
རྣམས་ཀྱི་དཀའ་ཐུབ་བདེ། །འཕགས་པ་རྣམས་ནི་མཐོང་བ་བདེ།
དམ་པ་དག་དང་འགྲོགས་པ་བདེ། །བྱིས་པ་རྣམས་ནི་མ་མཐོང་ན།
རྟག་ཏུ་བདེ་བ་ཉིད་དུ་འགྱུར། །ཚུལ་ཁྲིམས་ལྡན་པ་མཐོང་བ་བདེ།
མང་དུ་ཐོས་པ་མཐོང་བ་བདེ། །ཡང་སྲིད་རྣམ་པར་གྲོལ་བ་ཡི།
བཅོམ་པ་དག་མཐོང་བ་བདེ། །འཇུག་ངོགས་བདེ་བའི་ཆུ་ཀླུང་བདེ།།
ཆོས་ལ་གོམས་པའི་སྐྱེ་བོ་བདེ། །ཤེས་རབ་ཐོབ་པར་གྱུར་པ་བདེ།།
ང་འོ་ང་རྒྱལ་ཟད་པར་བདེ། །ངེས་པར་བྱས་ཤིང་དབང་པོ་ཐུལ་བ་
དག །དགོན་པ་ཞི་བ་རྣམས་སུ་རྒས་འགྱུར་དང༌། །མང་དུ་ཐོས་པ་

"ད
ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱི་གནས་པ་བདེ། །
ཤཱཀྱ་སེངྒེ་དེ་ལ་ནི། །སོར་མོ་བཅུ་ཡི་ཐལ་སྦྱར་ཏེ། །སོ་སོ་ཐར་པ་
གདོན་པར་བྱ། །གདུལ་བའི་དོན་དུ་ང་ལས་ཉོན། །ཐོས་ནས་དྲང་
སྲོང་ཆེན་པོ་ཡིས། །ཇི་སྐད་གསུངས་བཞིན་སྒྲུབ་བྱ་ཞིང་། །ཁ་ན་མ་
ཐོ་ཕྲ་རྣམས་ལ། །བསྟུན་ཅིང་བྱེད་པ་ཉིད་དུ་གྱིས། །རྟག་ཏུ་འབད་པས་
འདའ་བ་ཡི། །སེམས་རྟ་ཁ་གླན་དཀའ་བ་ལ། །མཐུན་པའི་གཟེར
གནོད་བརྒྱབ་པ་ཡི། །སྲབ་ནི་སོ་སོ་ཐར་འདི་ཡིན། །ཆེ་བ་གང་དག་
ངག་ཙམ་གྱིས། །ལྡོག་ཅིང་མཚམས་ལས་མི་འདའ་བ། །དེ་དག་མི་
རྟ་བཟང་པོ་སྟེ། །ཉོན་མོངས་གཡུལ་ལས་ངེས་རྒྱལ་འགྱུར། །སུ་ལ་
སྲབ་འདི་མེད་པ་དང་། །ནམ་དུའང་འདོད་པར་མི་འགྱུར་བ། །དེ་དག་
ཉོན་མོངས་གཡུལ་གྱིས་དཀྲུགས། །འཇོག་བྲལ་རྣམ་པར་འཁྱམས་
པར་འགྱུར། །མི་ཚངས་སྤྱོད་དང་རྐུ་བ་དང་། །མི་ནི་བསད་པར་བྱ་
བ་དང༌། །རྫུན་དུ་སྨྲ་དང་བཅས་པ་ཡི། །ཆོས་བཞི་འདིར་ནི་གསུངས་
པ་ཡིན། །ཁུ་བ་འཛིན་དང་འཁྲིག་ཚིག་བསྙེན་བཀུར་སྨྱན། །ཁང་པ་
ཁང་ཆེན་དང་ནི་གཞི་མེད་དང་།།བག་ཙམ་དགེ་འདུན་དབྱེན་དང་དེ་
རྗེས་ཕྱོགས། །ཁྱིམ་སུན་འབྱིན་དང་བཀའ་བློ་མི་བདེ་བའོ། །དབེན་
པ་སྐྱབས་ཡོད་འདུག་པའོ། །འཆང་དང་འབྲལ་བ་འཇོག་པ་དང་། །
371

Tའཁྲུར་འཇུག་པ་དང་ལེན་པ་དང༌། །སློང་དང་སྟོད་གཡོགས་སྨང་
གཡོགས་བཅས། །རིན་ཐང་སོ་སོར་བསྐུར་བའོ། །སྲིན་བལ་འབའ་
ཞིག་ཆ་གཉིས་དང༌། །དྲུག་དང་མཐོ་གང་ལམ་དང་ནི། །འཁྲུ་བ་དང་
ནི་གསེར་དངུལ་དང་། །མངོན་ཚན་ཅན་དང་ཉོ་ཚོང་ངོ་། །ལྷུང་བཟེད་
གཉིས་དང་ཐ་ག་གཉིས། །བྱིན་འཕྲོག་སྟོན་ཟླ་ཐ་ཆུང་དང༌། །དགོན་
པ་བ་དང་རས་ཆེན་དང༌། །བསྔོས་པ་དང་ནི་གསོག་འཇོག་གོ། །
ཤེས་བཞིན་དང་ནི་ས་བོན་དང་། །མ་བསྐོས་པ་དང་ཡང་ཡང་དང༌། །
ཆུ་དང་ཁྱིམ་དང་བསམ་བཞིན་དང༌། །མགྲོན་མང་རྐུན་མ་ཆོས་སྟོན་
ནོ། །རྫུན་སྐྱོན་དགེ་སློང་ཕྲ་མ་དང༌། །སྐྱོ་སྔོགས་བྱེད་དང་སྟོན་པ་དང༌།
འདོན་དང་གནས་ངན་ལེན་དང་ཆོས། །བཤེས་ངོར་བྱེད་དང་ཁྱད་དུ་
གསོད། །ས་བོན་འཕྱ་བ་བསྒོ་བ་དང༌། །ཁྲི་དང་འདིང་དང་བསྐྲོད་པ་
དང་། །ཕྱིས་ནོན་འབྱུང་བ་འདེབས་པ་དང༌། །རིམ་པ་གཉིས་སུ་བརྩིག་
པའོ། །མ་བསྐོས་ཉི་མ་ནུབ་པ་དང༌། །ཟས་དང་ཆོས་གོས་གཉིས་
དག་དང༌། །དོན་མཐུན་གྲུ་དང་དབེན་པ་གཉིས། །དགེ་སློང་མ་ཡིས་
བཅུག་པའོ། །ཡང་ཡང་དང་ནི་འདུག་གནས་གཅིག །ཕྱེ་དང་བཅའ་
དང་སྟོབ་པ་དང༌། །དུས་དང་དུས་མིན་གསོག་འཇོག་དང་། །ཁ་ནས་
མིད་དང་བསོད་པ་ཉིད། །སྲོག་ཆགས་དང་བཅས་ཉལ་སར་འདུག །

འགྲེང་དང་གཅེར་བུར་དམག་དང་ནི། །ཞག་གཉིས་བཤམ་དཀྲུག་འགྲོ་
བ་དང༌། །བརྡེག་དང་གཟས་དང་གནས་ངན་ལེན། །བདེ་དང་མེ་དང་
འདུན་པ་དང་། །བསྙེན་པར་མ་རྫོགས་ཆོས་དང་སྨྲ། །དགེ་ཚུལ་ཁ་དོག་
བསྒྱུར་བ་དང་། །རིན་པོ་ཆེ་དང་ཚོ་བའི་དུས། །དུད་འགྲོ་འགྱོད་པ་སོར་
མོ་དང་། །རྩེ་དང་ལྷན་ཅིག་དངཇས་བྱེད་དང༌། །སྤེད་དང་གདེངས་མེད་
གཞི་མེད་དང༌། །སྐྱེས་པ་མེད་པར་ལམ་འགྲོ་བའོ། །རྐུ་དང་ཉི་ཤུ་
མ་ལོན་དང༌། །རྐོ་དང་མགྲོན་དང་བསླབ་པ་དང༌། །འཐབ་དང་མི་སྨྲ་
འགྲོ་བ་དང༌། །མི་གུས་ཆང་འཐུང་དུས་མིན་པའོ། །ཟས་བཅས་སྐྱ་
རེངས་ད་སྡོད་དང༌། །ཁབ་རལ་དང་ནི་ཁྲི་རྐང་དང༌། །གདལ་དང་འདིང་
དང་གཡན་པ་དང༌། །རས་ཆེན་བདེ་གཤེགས་ཆོས་གོས་སོ། །གྲོང
དང་ཁྱིམ་གཞན་ཉིད་དང་ནི། །བསླབ་པ་རྣམས་དང་དགོན་པ་ནི། །
སངས་རྒྱས་ཕན་པར་གསུངས་པ་ཡིས། །སོ་སོར་བཤགས་པར་
བྱ་བར་གསུངས། །ཤམ་ཐབས་ལ་ནི་རྣམ་བདུན་དང། །སྟོད་གཡོགས་
ལ་ནི་རྣམ་གསུམ་དང་། །ཤིན་ཏུ་བསྡམས་ལ་སོགས་པ་ལྔ། །མགོ་
གཡོགས་ལ་སོགས་རྣམ་པ་ལྔ། །མཆོང་བ་ལ་སོགས་རྣམ་པ་ལྔ། །
ལུས་ལ་སོགས་པ་རྣམ་པ་ལྔ། །འདུག་པར་བྱ་བར་དགུ་དག་དང་། །
བྱིན་ལེན་བྱ་བར་བརྒྱད་རྣམས་སོ། །ཟས་ལ་ལེགས་པར་བྱ་བ་དྲུག །

(ཙུག་ཙུག་ལ་སོགས་རྣམ་པ་ལྔ། །འབྲུ་ནས་ཐ་དད་བྱེད་པ་ལྔ། །ལག་
པ་བལྡག་ལ་སོགས་པ་ལྔ། །འཕྱ་ལ་སོགས་པ་རྣམ་པ་བཞི། །ལྷུང་
བཟེད་ལ་ཡང་རྣམ་པ་བཅུ། །འགྲེང་བར་བྱེད་ལ་སོགས་པ་ལྔ། །མགོ་
གཡོགས་ལ་སོགས་རྣམ་པ་ལྔ། །དོ་ཀེར་ཅན་ལ་སོགས་པ་ལྔ། །གླང་
ཆེན་ལ་སོགས་བཞོན་པ་ལྔ། །ལག་ན་འཁར་བ་ལ་སོགས་དྲུག །ན་
བ་རྣམ་པ་བཞི་རྣམས་སོ། །མངོན་སུམ་དྲན་པ་མ་མྱོས་དང༌། །དེ་
བཞིན་གང་མང་ངོ་བོ་ཉིད། །རྩྭ་རྣམས་བཀྲམ་པ་ལྟ་བུ་དང༌། །མཁས་
བླང་བར་ཡང་བྱ་བ་འོ། །བཟོད་པ་དཀའ་ཐུབ་དམ་པ་བཟོད་པ་ནི། །
མྱ་ངན་འདས་པ་མཆོག་ཅེས་སངས་རྒྱས་གསུངས།།རབ་ཏུ་བྱུང
བ་གཞན་ལ་གནོད་པ་དང༌། །གཞན་ལ་འཚེ་བ་དགེ་སྦྱོང་མ་ཡིན་
ནོ། །མིག་ལྡན་འགྲོ་བ་ཡོད་པ་ཡིས། །ཉམ་ང་བ་དག་ཇི་བཞིན་དུ། །
མཁས་པས་འཚོ་བའི་འཇིག་རྟེན་འདིར། །སྡིག་པ་དག་ནི་ཡོངས་སུ་
སྤོང་། །བསྐུར་བའང་མི་གདབ་གནོད་མི་བྱ། །སོ་སོར་ཐར་པ་བསྡམས་
པར་བྱ། །ཟས་ཀྱི་ཚོད་ཀྱང་རིག་པར་བྱ། །བས་མཐའི་གནས་སུ་
གནས་པར་བྱ། །ལྷག་པའི་སེམས་ལ་ཡང་དག་སྦྱོར། །འདི་ནི་སངས་
རྒྱས་བསྟན་པ་ཡིན། །ཇི་ལྟར་བུང་བ་མེ་ཏོག་ལས། །ཁ་དོག་དྲི་ལ
མི་གནོད་པར། །ཁུ་བ་གཞིབས་ནས་འཕུར་བ་ལྟར། །དེ་བཞིན་ཐུབ་

>
པ་གྲོང་དུ་རྒྱུ། །བདག་གི་རིག་དང་མི་རིག་ལ། །བརྟག་པར་བྱ་སྟེ་གཞན་
རྣམས་ཀྱི། །མི་མཐུན་པ་དང་གཞན་དག་གིས། །བྱས་དང་མ་བྱས་
རྣམས་ལ་མིན། །ལྷག་པའི་སེམས་ལ་བག་བྱ་སྟེ། ། ཐུབ་པའི་བསླབ་
གཞི་རྣམས་ལ་བསླབ། །ཉེར་བཞི་རྟག་ཏུ་དྲན་ལྡན་པའི། །སྐྱོབ་པ་མྱ་
ངན་མེད་པ་ཡིན། །སྦྱིན་པས་བསོད་ནམས་རབ་ཏུ་འཕེལ། །ལེགས་
བསྡམས་དགྲ་སོགས་མི་འགྱུར་རོ། །དགེ་དང་ལྡན་པས་སྡིག་པ་
སྤོང་།།ཉོན་མོངས་ཟད་པས་མྱ་ངན་འདའ། །སྡིག་པ་ཐམས་ཅད་མི་
བྱ་སྟེ།།དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་
སུ་འདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་
པ་སྟེ། །ངག་གི་སྡོམ་པའང་ལེགས་པ་ཡིན། །ཡིད་ཀྱི་སྡོམ་པ་ལེགས་
པ་དེ། །ཐམས་ཅད་དུ་ནི་སྡོམ་པ་ལེགས། །ཀུན་ཏུ་བསྡམ་པའི་དགེ་
སློང་ནི། །སྔག་བསྔལ་ཀུན་ལས་རབ་ཏུ་གྲོལ། །ངག་རྣམས་བསྲུང་
ཞིང་ཡིད་ཀྱྀས་རབ་བསྡམས་ཏེ། །ལུས་ཀྱི་མི་དགེ་བ་དག་མི་བྱེད་
ཅིང༌། །ལས་ལམ་གསུམ་པོ་འདི་དག་རབ་སྦྱངས་ན། །དྲང་སྲོང་གསུངས་
པའི་ལམ་ནི་འཐོབ་པར་འགྱུར། །སངས་རྒྱས་རྣམ་གཟིགས་གཙུག་
གཏོར་ཐམས་ཅད་སྐྱོབ། །འཁོར་བ་འཇིག་དང་གསེར་ཐུབ་འོད་སྲུང་
དང༌། །ཤཱཀྱ་ཐུབ་པ་གོ་ཏམ་ལྷ་ཡི་ལྷ། །མི་འདུལ་ཁ་ལོ་སྒྱུར་བ་བླ་

ན་མེད། །འཇིག་རྟེན་གསུམ་གྱི་སྐྱོབ་པ་མཆོག །སངས་རྒྱས་དཔའ་
བོ་བདུན་པོ་དག །གྲགས་ལྡན་རྣམས་ནི་སོ་སོར་ཐར། །འདི་ནི་རབ་
ཏུ་རྒྱས་པར་བཏོན། །འདི་ལ་སངས་རྒྱས་རྣམས་དང་གང༌། །སངས་
རྒྱས་ཉན་ཐོས་རྣམས་ཀྱང་གུས། །འདི་ལ་གུས་དང་བཅས་གྱུར་པས།།
འདུས་མ་བྱས་པ་ཐོབ་པར་གྱིས། །བརྩམ་པར་བྱ་ཞིང་དབྱུང་བར་
བྱ། །སངས་རྒྱས་བསྟན་ལ་འཇུག་པར་བྱ། །འདམ་བུའི་ཁྱིམ་ན་གླང་
ཆེན་བཞིན། །འཆི་བདག་སྡེ་ནི་གཞོམ་པར་བྱ། །གང་ཞིག་རབ་ཏུ་
བག་ཡོད་པས། །ཆོས་འདུལ་འདི་ལ་སྤྱོད་གྱུར་ན། །སྐྱེ་བའི་འཁོར་
བ་རབ་སྤངས་ནས། །སྡུག་བསྔལ་མཐའ་མར་བྱེད་པར་གྱུར། །ཕན་
ཚུན་ཚུལ་ཁྲིམས་བསྲུང་བ་དང་།།བསྟན་པ་འཕེལ་བ་བྱ་བའི་ཕྱིར།
སོ་སོ་ཐར་པ་འདི་བཏོན་པས། །དགེ་འདུན་གྱིས་ནི་གསོ་སྦྱོང་བྱས།
གང་གི་ཕྱིར་ནི་མདོ་བཏོན་དང༌། །གང་ཕྱིར་གསོ་སྦྱོང་བྱས་གྱུར་
པ། །ཚུལ་ཁྲིམས་དེ་ནི་བསྲུང་བྱ་སྟེ། །གཡག་རྔའི་རྩེ་མོ་ཇི་བཞིན་
ནོ། །སོ་སོ་ཐར་པ་བཏོན་པ་ཡི། །བསོད་ནམས་གྲུབ་པ་གང་ཡོད་པ། །
དེས་ནི་འཇིག་རྟེན་མ་ལུས་པ། །ཐུབ་དབང་གོ་འཕང་ཐོབ་པར་ཤོག །

གཞི་གསུམ་སྐབས་གྲྭ་པ་དཀྱུས་མ་
བསྒྲིགས་རྒྱུག་རྣམས་ཀྱི་བློ་འཛིན་
ཟུར་བཀོལ།
ནཱ་མསྶ་སརྦ་ཛྙཱ་ཡ། གཞི་གསུམ་སྐབས་གྲྭ་པ་དཀྱུས་མ་བསྒྲིགས་རྒྱུག་
རྣམས་ཀྱི་བློ་འཛིན་ཟུར་བཀོལ་ལ། ཕྱིར་བཅོལ་དུས་གཡས་གྲལ་ལ་དགེ་སློང་རྒན་
པ་འདགེ་འདུན་དུ་ལོངས་པ་སྟེ་བཞི་ཡན་ཆད་ཙོག་པུར་འདུད་རྒྱས་བཞུགས།།གཡོན་
གྲལ་ནས་གཞོན་པ་དུ་ཡོད་ཀྱིས་ཕྱག་གསུམ་བཙའ་ལ། །འགྲེང་སྟེ་འདུད་རྒྱས། བསྟན་
པ་རིན་པོ་ཆེའི་གསལ་བྱེད་དམ་པར་གྱུར་པ་བཙུན་པ་འདུལ་བ་འཛིན་
པ་ཆེན་པོ་རྣམས། །ལྟུང་བ་ཕྱིར་བཅོས་ཀྱི་ཆོ་ག་ལ་ཐུགས་གཏད་
པར་ཞུ། ཞེས་བརྗོད། རྒན་པ་གྲལ་མགོ་མས། ཆོས་བཞིན་འདུལ་བ་བཞིན་
གནང་བར་ཞུ། ཞེས་པའི་མཐར་གཞོན་པ་རྣམས་ཀྱིས་པུས་བཙུགས་འདུད་རྒྱས།
དགེ་འདུན་བཙུན་པ་རྣམས་གསན་དུ་གསོལ། བདག་དགེ་སློང་མིང་
འདི་ཞེས་བགྱི་བ་བྱིས་པ་ཉིད་དང་། མི་ཤེས་པ་ཉིད་དང་། མ་གུས་
པ་དང་། བག་མ་མཆིས་པ་དང་། ཉོན་མོངས་པ་མང་བའི་དབང་
གིས། ཕམ་ལྷག་གི་སྦོམ་པོ་ལྕི་ཡང་གཉིས་དང་ལྟུང་བྱེད་འབའ་ཞིག་

rཔ་དང༌། སོ་སོར་བཤགས་པ་བྱ་བ་དང༌། ཉེས་བྱས་ཀྱི་སྡེ་ཚན
རྣམས་ལས་ཁ་ན་མ་ཐོ་བ་གང་དང་གང་བྱུང་བ་དེ་དང་དེ་དག་པའི་
མཐའ་ཚུན་ཆད་ནས་བཟུང་སྟེ། དགེ་འདུན་བཙུན་པ་རྣམས་ཀྱི་
མདུན་མཐོལ་ལོ་འཆགས་སོ། །མཐོལ་ཞིང་བཤགས་ན་བདག་
བདེ་ལ་རེག་པར་གནས་པར་འགྱུར་གྱི།མ་མཐོལ་མ་བཤགས་
ན་ནི་མི་འགྱུར་རོ། །ཞེས་ལན་གསུམ་བཟླ། ཉེས་ལྟུང་དེ་དག་ལ་ཉེས་
ལྟུང་དེ་དག་ཏུ་གཟིགས་ལགས་སམ་ཞེས་དྲི། འཆགས་པ་པོས་མཐོང་
ལགས། ལེན་པ་པོས་ཕྱིན་ཆད་ལེགས་པར་སྡོམ་ལགས་སམ་འཆགས་
པོས་སྡོམ་ལགས་ཞེས་དང་ལེན་པ་པོས། །ཐབས་ཡིན་ནོ། འཆགས་པ་
པོས་ལེགས་སོ་ཞེས་བརྗོད། ཡང་གཞོན་པ་རྣམས་ཕྱག་དང་འགྲེང་འདུད་ཀྱིས།
བསྟན་པ་རིན་པོ་ཆེའི་སོགས་ནས ལྟུང་བ་ཕྱིར་བཅོས་ཀྱི་ཆོ་ག་ལ་ཐུགས་
གཏད་པར་བཀའ་དྲིན་ཆེ་ལགས་རྒུན་པའི་གྲལ་མགོ་མས།ཆོས་བཞིན་
འདུལ་བ་བཞིན་མཛད་པར་རྗེས་སུ་ཡི་རངས་ཞེས་དང་། ཡང་ཕྱག་དང་
འགྲ་འདུད་ཀྱིས། བསྟན་པ་རིན་པོ་ཆེའི་གསལ་བྱེད་སོགས་ནས་ལྟུང་བ་
བྱིན་རླབས་ཀྱི་ཆོ་ག་ལ་ཐུགས་གཏད་པར་ཞུ། ཞེས་དང༌། ལེན་པ་པོས།
ཆོས་བཞིན་འདུལ་བ་བཞིན་གནང་བར་ཞུ། ཞེས་དང༌། གཞོན་པ་རྣམས་
པུས་བཙུགས་འདུད་རྒྱས། དགེ་འདུན་བཙུན་པ་རྣམས་དགོངས་སུ་

གསོལ།།བདག་དགེ་སློང༌སོགས་ནས་ཉོན་མོངས་པ་མང་བའི་དབང་
གིས། དགེ་འདུན་ལྷག་མའི་ཆོས་བཅུ་གསུམ་དང༌། སྤང་ལྟུང་སུམ་
ཅུ་ལས་གང་ཡང་རུང་བ་བྱུང་བ་དེ། དགེ་འདུན་བཙུན་པ་རྣམས་
ཀྱི་མདུན་དུ་བྱིན་གྱིས་བརླབ་བོ། །དེང་ལྟུང་བ་དེ་བྱིན་གྱིས་བརླབས་
ཏེ་དགེ་འདུན་གྱི་གསོ་སྦྱོང་མཛད་ལ། སླད་ཀྱི་ལྟུང་བ་དེ་ཆོས་བཞིན་
དུ་སླར་བགྱིའོ། །ཞེས་ལན་གསུམ་བཟླས་ལ་ལེན་པ་པོས་ཐབས་ཡིན་ནོ།
ཞེས་དང་། འཆགས་པ་པོས་ལེགས་སོ། ཞེས་བརྗོད། སྔར་བཞིན་གཞོན་པ་རྣམས་
ཀྱིས་ཕྱག་གསུམ་དང་། འགྲེང་འདུད་ཀྱིས་བསྟན་པ་རིན་པོ་ཆེའི་གསལ་བྱེད་
སོགས་ནས་ལྟུང་བ་བྱིན་རླབས་ཀྱི་ཆོ་ག་ལ་ཐུགས་གཏད་པར་བཀའ་
དྲིན་ཆེ་ལགས། ཞེས་དང་། རྒན་པའི་གྲལ་མགོ་ནས། ཆོས་བཞིན་འདུལ་
བ་བཞིན་སོགས་བརྗོད། དེ་ནས་གཞོན་པ་རྣམས་གཙོག་པུར་འདུད་རྒྱས་བཞུགས་
པ་ལ། རྒན་པ་རྣམས་བཞེངས་ཏེ་ཕྱག་དབབ་གསུམ་འགྲེང་སྟེ་འདུད་རྒྱས་ཞུ་བ་
སོགས་སྔར་བཞིན་གྱིས་ཕྱིར་བཅོས་དང་བྱིན་རླབས་གཉིས་ཀ་བྱ་ཞིང་། གཞོན་པའི་
གྲལ་མགོ་མ་དེས་ལན་རྣམས་བྱ། རྒྱུན་ཕྱག་གསུམ་པ་ནི། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའིསངས་
རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་
རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། །བླ་ན་མེད་པ།

ལྷ་དང་མི་རྣམས་ཀྱི་སྟོན་པ་མཉམ་མེད་ཤཱ་ཀྱའི་རྒྱལ་པོའི་ཞབས་
ཀྱི་རྡུལ་དྲི་མ་མེད་ཕ་ལ་མགོ་བོས་རབ་ཏུ་གཏུགས་ཏེ་གུས་པས་
ཕྱག་འཚལ་ལོ།།དབྱངས་དང་བཅས་པས་ཚིགས་བཅད་རེའི་མཐར་ཕྱག་འཚལ་
ཞིང་། གང་ཚེ་རྐང་གཉིས་གཙོ་བོ་ཁྱོད་བལྟམས་ཚེ། །ས་ཆེན་འདི་
གོམ་པ་བདུན་བོར་ནས། །ང་ནི་འཇིག་རྟེན་འདི་ན་མཆོག་ཅེས་
གསུངས། །དེ་ཚེ་མཁས་པ་ཁྱོད་ལ་ཕྱག་འཚལ་ལོ། །རྣམ་དག་སྐུ་
མངའ་མཆོག་ཏུ་གཟུགས་བཟང་བ། །ཡེ་ཤེས་རྒྱ་མཚོ་གསེར་གྱི
ལྷུན་པོ་འདྲ། །གྲགས་པ་འཇིག་རྟེན་གསུམ་ན་ལྷང་ངེ་བ། །མགོན་
པོ་མཆོག་བརྙེས་ཁྱོད་ལ་ཕྱག་འཚལ་ལོ། །མཚན་མཆོག་ལྡན་པ་
དྲི་མེད་ཟླ་བའི་ཞལ། །གསེར་མདོག་འདྲ་བ་ཁྱོད་ལ་ཕྱག་འཚལ་
ལོ། །རྔུལ་བྲལ་ཁྱོད་འདྲ་སྲིད་པ་གསུམ་མ་མཆིས། །མཉམ་མེད་
མཁྱེན་ཅན་ཁྱོད་ལ་ཕྱག་འཚལ་ལོ། །མི་མཆོག་འདུལ་བ་ཁ་ལོ་
བསྒྱུར་མཛད་ཅིང་། །ཀུན་སྦྱོ ོར་འཆིང་བ་གཅོད་མཛད་དེ་བཞིན་
གཤེགས། །དབང་པོ་ཞི་ཞིང་ཉེར་ཞི་ཞི་ལ་མཁས། །གཉན་ཡོད་
བཞུགས་པ་དེ་ལ་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་
པ། །ཐམས་ཅད་མཁྱེན་པའི་སྟོན་པ་པོ། །བསོད་ནམས་ཡོན་ཏན་
རྒྱ་མཚོའི་གཞི། །དེ་བཞིན་གཤེགས་ལ་ཕྱག་འཚལ་ལོ། །དག་

པའི་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་
ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་
འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་
ལ་རབ་ཏུ་གུས། །ཞིང་གི་དམ་པ་ཡོན་ཏན་ཞིང༌། །དགེ་འདུན་ལ་
ཡང་ཕྱག་འཚལ་ལོ། །ཇི་སྙེད་སུ་དག་སོགས། ཤེར་སྙིང་འཇུག་ཏུ། མཁན་
པོས་དགེ་བར་གསུང་ཤིག་ཅེས་བསྐུལ་ཏེ་ཐམས་ཅད་ཀྱི། །སྐར་མ་རབ་
རིག་མར་མེ་དག །སྒྱུ་མ་ཟིལ་པ་ཆུར་བུར་དང་། །རྨི་ལམ་གློག་
དང་སྤྲིན་ལྟ་བུ། །འདུས་བྱས་ཆོས་རྣམས་དེ་ལྟར་ལྟ། ཆོས་རྣམས་
ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས།
རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུངས།
སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད།
གི་སེམས་ནི་ཡོངས་སུ་འདུལ། འདི་ནི་སངས་རྒྱས་བསྟན་པ་ཡིན།
བསོད་ནམས་འདི་ཡིས་ཐམས་ཅད་གཟིགས་པ་ཉིད། ཐོབ་ནས་ཉེས་
པའི་དགྲ་རྣམས་ཕམ་བྱས་ཏེ། །སྐྱེ་རྒ་ན་འཆིའི་རྦ་ཀློང་འཁྲུགས་པ་
ཡི། །སྲིད་པའི་མཚོ་ལས་འགྲོ་བ་སྒྲོལ་བར་ཤོག །འགྲོ་བའི་སྡུག་བསྔལ་
སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །བསྟན་པ་
རྙེད་དང་བཀུར་བསྟི་དང་། །བཅས་ཏེ་ཡུན་རིང་གནས་གྱུར་ཅིག །

ཀླུ་རྒྱལ་དགའ་བོ་ཉེར་དགའ་བོ། །གཞན་ཡང་གྲོང་ཁྱེར་གནས་པ
རྣམས། །ཚེ་རིང་ནད་མེད་ཕུན་སུམ་ཚོགས། །རྟག་ཏུ་བདེ་བ་ཐོང
པར་ཤོག ས་ལ་པུས་གཙུགས་ལ་ག་གཡོན་སྐྱབས་སྦྱིན་དང་། གཡས་མཆོག་སྦྱིན་
གྱི་ཕྱག་སྟབས་ཀྱིས། རང་རང་གི་སྤྱོད་ཡུལ་དུ་གྱུར་པའི་གཏོར་སྣོད
ཀྱི་ནང་དུ་གཟུགས་སྒྲ་དྲི་རོ་རེག་བྱའི་སྐྱེ་མཆེད་ཀྱི་ངོ་བོར་གྱུར
པའི་བཟའ་གཏུང་འདོད་པའི་ཡོན་ཏན་དུ་མས་གང་བར་གྱུར།
ཨ་ཀཱ་རོ་མུ་ཁཾ་སརྦ་དྷརྨ་ཎཱི་ཨཱདྱ་ནུཏྤ་ནྣ་ཏྭ་ཏ་ཨོཾ་ཨཱཿཧཱུྃ་ཕཊ་སྭཱཧཱ།
ཞེས་ལན་གསུམ། གཉུག་མར་གནས་པའི་ལྷ་མོའཕྲོག་མ་ལ་སོགས
པ་གནས་དང་གཞིའི་བདག་པོ་དང་གཞན་ཡང་ནགས་ཚལ་དང་
རི་བོ་དང་། ཆུ་ཀླུང་དང་། ངམ་གྲོགས་ལ་སོགས་པར་འཁོད་པའི
འབྱུང་པོ་གཏོར་མ་ཟ་བར་འདོད་པ་རྣམས་ཀྱི་ཞལ་དུ་བ་ལིངྐ་ཁ་ཁ་
ཧི་ཁཱ་ཧི། ཞེས་དང་མཆོག་སྦྱིན་བསྐོར་ཏེ་སེ་གོལ་ཁ་སྦུག་ཏུ་སྡེབ་པས་ཕུལ་ན་
འཇིག་རྟེན་བདེ་ཞིང་ལོ་ལེགས་དང༌། །འབྲུ་རྣམས་འཕེལ་ཞིང་ཆོས
འཕེལ་བ། །དགེ་ལེགས་ཐམས་ཅད་འབྱུང་བའི་གནས། །ཡིད་འ
འདོད་པ་ཀུན་འགྲུབ་མཛོད། ཅེས་དང༌། མདོའི་མཇུག་ཏུ། ཆོས་བཤ་
པ་ལས་བྱུང་བ་ཡི། །དགེ་བ་གྲུབ་པ་གང་ཡོད་པ། །དེས་ནི་མ་
གྱུར་འགྲོ་བ་ཀུན། །སྲིད་པའི་མཚོ་ལས་སྒྲོལ་བར་ཤོག །ཅེས་བསྔོའོ

དགེ་ཚུལ་གྱི་ཕྱིར་བཅོས་ནི། བསྟན་པ་རིན་པོ་ཆེའི་གསལ་བྱེད་དམ་པར་
གྱུར་པ་བཙུན་པ་འདུལ་བ་འཛིན་པ་ཆེན་པོ་ལྟུང་བ་ཕྱིར་བཅོས་ཀྱི་
ཆོ་ག་ལ་ཐུགས་གཏད་པར་ཞུ། མཁན་པོ་འམ་བཙུན་པ་དགོངས་
སུ་གསོལ། བདག་དགེ་ཚུལ་མིང་འདི་ཞེས་བགྱི་བ་བྱིས་པ་ཉིད་
དང་། མི་ཤེས་པ་ཉིད་དང་། མ་གུས་པ་དང་། བག་མ་མཆིས་པ་
དང་། ཉོན་མོངས་པ་མང་བའི་དབང་གིས་ཉེས་བྱས་གང་དང་གང་
བྱུང་བ་དེ་དག་པའི་མཐའ་ཚུན་ཆད་ནས་བཟུང་སྟེ། མཁན་པོའི་
མདུན་དུ་མཐོལ་ལོ་འཆགས་སོ། །མཐོལ་ཞིང་བཤགས་ན་བདེ་
ལ་རེག་པར་གནས་པར་འགྱུར་གྱི། །མ་མཐོ་མ་བཤགས་ན་ནི་མི་
འགྱུར་རོ། །ལན་གསུམ་མཐོང་ལགས། སྡོམ་ལགས། ལེགས་སོ། །
བསྟན་པ་རིན་པོ་ཆེའི་སོགས་ནས་ཐུགས་གཏད་པ་བཀའ་དྲིན་ཆེ་ལགས།
དགེ་ཚུལ་གྱི་གསོ་སྦྱོང་ནི། མཁན་པོ་དགོངས་སུ་གསོལ། དེང་དགེ་
འདུན་གྱི་གསོ་སྦྱོང་བཅུ་བཞི་པའམ་བཅོ་ལྔ་པ་ལགས་ཏེ་བདག་
དགེ་ཚུལ་མིང་འདི་ཞེས་བགྱིས་བའི་ཡང་གསོ་སྦྱོང་བཅུ་བཞི་པའམ་
བཅོ་ལྔ་པ་ལགས་ལ། བདག་དགེ་ཚུལ་མིང་འདི་ཞེས་བགྱི་བ་བར་
ཆད་གྱི་ཆོས་རྣམས་ཀྱིས་ཡོངས་སུ་དག་གོ །ཞེས་བདག་མཆི་ན།
བདག་བར་ཆད་ཀྱི་ཆོས་རྣམས་ཀྱིས་ཡོངས་སུ་དག་པར་མཁན་

པོ་སོགས་ཀྱིས་བཟུང་དུ་གསོལ། ཞེས་ལན་གསུམ་དང་ཐབས་ལེགས་བྱའོ།
མདོ་རྗེས་མའི་མཇུག་ཏུ། སོ་སོར་ཐར་པ་བཏོན་པ་ཡིས། །བསོད་ནསམ་
གྲུབ་པ་གང་ཡོད་པ། དེས་ནི་འཇིག་རྟེན་མ་ལུས་པ། ། ཐུབ་དབང་
གོ་འཕང་ཐོབ་པར་ཤོག །བརྩམ་པར་བྱ་ཞིང་དབྱུང་བར་བྱ། སངས་
རྒྱས་བསྟན་པ་ལ་འཇུག་པར་བྱ། །འདམ་པུའི་ཁྱིམ་ལ་གླང་ཆེན་
བཞིན། །འཆི་བདག་སྡེ་ནི་གཞོམ་པར་བྱ། །གང་ཞིག་རབ་ཏུ་བག་
ཡོད་པས། །ཆོས་འདུལ་འདི་སྤྱོད་གྱུར་པ། །སྐྱེ་བའི་འཁོར་བ་རབ་
སྤངས་ནས། །སྡུག་བསྔལ་ཐ་མ་བྱེད་པར་འགྱུར། །ཕན་ཚུན་ཚུལ་
ཁྲིམས་བསྲུང་བ་དང་། བསྟན་པ་འཕེལ་བར་བྱ་བའི་ཕྱིར། །སོ་སོར་
ཐར་པ་འདི་བཏོན་པས། །དགེ་འདུན་གྱིས་ནི་གསོ་སྦྱོང་བྱས།།གང་
གི་ཕྱིར་ནི་མདོ་བཏོན་དང༌། །གང་ཕྱིར་གསོ་སྦྱོང་བྱས་གྱུར་པའི།ལྷ་རྣམས་
ཚུལ་ཁྲིམས་དེ་ནི་བསྲུང་བྱ་སྟེ། །གཡག་རྔའི་རྩེ་མོ་ཇི་བཞིན་ནོ། །
རང་གཅིག་པུ་གཞན་དུ་འགྲོ་བའི་ཚེ་གསོ་སྦྱོང་བྱིན་རླབས་བྱེད་ན།
དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་
ལ། བདག་དགེ་སློང་མིང་འདི་ཞེས་བགྱི་གསོ་སྦྱོང་བཅོ་ལྔ་པ་ལགས་
ཏེ། བདག་དགེ་སློང་མིང་འདི་ཞེས་བགྱི་བ་བར་ཆད་ཀྱི་ཆོས་རྣམས་
ཀྱི་ཡོངས་སུ་དག་གོ་ཞེས་བདག་མཆི་ན་བདག་ཡོངས་སུ་དག་པར་

ལྷ་རྣམས་ཀྱིས་བཟུང་དུ་གསོལ། བདག་དགེ་སློང་མིང་འདི་ཞེས་
བགྱི་པ་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་བྱ་བའི་ཕྱིར།
དེང་གསོ་སྦྱོང་བྱིན་གྱིས་བརླབ་བོ། །གང་གི་ཚེ་དགེ་འདུན་ཚོགས་
པ་རྙེད་པ་དེའི་ཚེ་དགེ་འདུན་དང་ལྷན་ཅིག་གསོ་སྦྱོང་རྒྱ་ཆེར་ཉམས་
སུ་མྱོང་བར་བྱ་ཞིང་། སོ་སོར་ཐར་པའི་མདོ་འདོན་པ་ཡང་འདོན་
པར་བགྱིའོ། །ཞེས་ལན་གསུམ་བརྗོད་ཅིང་ཡིད་ལ་བསམ་མོ། །ཡང་དགེ་སློང
གཉིས་དང་གསུམ་ཡོད་ན་ཕན་ཚུན་གཅིག་གི་མདུན་དུ་གཅིག་འདུག་སྟེ། །བཙུན་
པ་དགོངས་སུ་གསོལ། ཞེས་དང་། མཐར་བཙུན་པས་བཟུང་དུ་གསོལ
ཞེས་བརྗོད་ཞིང་ཐབས་ལེགས་བྱའོ། །དབྱར་ཁས་བླངས་བ་ནི། དབྱར་བདག་
གཉིས་ཀྱི་མཁན་པོ་ལ། བསྟན་པ་རིན་པོ་ཆེའི་གསལ་བྱེད་དམ་པར་གྱུར་
པ་བཙུན་པ་འདུལ་བ་འཛིན་པ་ཆེན་པོ་དགོངས་སུ་གསོལ། བདག་
མིང་འདི་སོགས་དང་དབྱར་བདག་སོགས་དགེ་སློང་གཞན་ལས་ལེན་པ་རྣམས་
ཀྱིས། བཙུན་པ་དགོངས་སུ་གསོལ། །བདག་མིང་འདི་ཞེས་བགྱི་
བ་ནང་མཚམས་དང་བཅས་པའི་གནས་འདིར། གནས་རལ་བ་
དང་གྲུམ་པ་བཅོས་པའི་སླད་དུ་དབྱར་སྔ་མ་ཟླ་བ་གསུམ་གནས་པར་
ཁས་བླང་ངོ༌། །བདག་དབྱར་འདི་ན་མཆིས་ཤིང་བདག་གི་དབྱར་
གྱི་གནས་ནི་འདི་ལགས་སོ། །ཞེས་ལན་གསུམ་བརྗོད་ནས་ཐབས་ལེགས་

བྱ། དགེ་ཚུལ་ལ་དེས་འགྲེ། དབྱར་ནང་ནས་རང་གཅིག་པུ་ཕྱིར་རོལ་དུ་ཞག་བདུན་
ཚུན་ཆད་འགྲོ་དགོས་བྱུང་ན་བྱིན་རླབས་ནི། དབྱར་བདག་སོགས་དགེ་སློང་གི་དྲུང་
དུ་ཙོག་པུར་འདུག་སྟེ། བཙུན་པ་དགོངས་སུ་གསོལ། བདག་མིང་འདི་
ཞེས་བགྱི་བ་ནང་མཚམས་དང་བཅས་པའི་གནས་འདིར། དབྱར་
སྔ་མ་ཟླ་བ་གསུམ་གནས་པར་ཁས་བླངས་པ་ལས། བདག་མིང་འདི་
ཞེས་བགྱི་བ་ཆོས་ལྡན་གྱི་བྱ་བ་འགའ་ཞིག་གི་སླད་དུ། དགུང་བདུན་
མཚམས་ཀྱིས་སླད་རོལ་དུ་མཆི་བ་དང༌། དེ་ཚུན་ཆད་ཀྱིས་སླར་
མཆི་བར་བྱིན་གྱིས་བརླབ་བོ། །བདག་དབྱར་འདི་ན་མཆིས་ཤིང་
བདག་གི་དབྱར་གྱི་གནས་ནི་འདི་ལགས་སོ། །ཞེས་ལན་གསུམ་དང་
ཐབས་ལེགས་བྱའོ། །དགག་དབྱེའི་སྦྱོར་ཆོག་ཚོགས་འཕྲལ་ཟིང་ཕྱག་གི་རྗེས་སུ་
འགྲེང་འདུད་ཀྱིས། དབྱར་དགེ་འདུན་གྱི་ནང་ཚུལ་བཞིན་མ་གྱུར་པའི་
ཐུགས་དང་འགལ་བ་ཐམས་ཅད་བཟོད་པར་གསོལ་ལོ། །ཞེས་བརྗོང།
དགག་དབྱེའི་སྔགས་དངོས་ནི། མཁན་པོ་ལ་བསྟན་པ་རིན་པོ་ཆེའི་སོགས་ཏེ་
ཉེ་ཚིག་སྔར་ལྟར་དང་། གཞན་ལས་ལེན་པ་རྣམས་ཀྱིས། བཙུན་པའམ་ཚེ་དང
ལྡན་པ་དགོངས་སུ་གསོལ། དེང་དགེ་འདུན་གྱི་དགག་དབྱེ་བཅོ་
ལྔ་པ་ལགས་ཏེ། བདག་དགེ་སློང་མིང་འདི་ཞེས་བགྱི་བས་ཡང་
དགག་དབྱེ་བཅོ་པ་ལགས་ན་བདག་དགེ་སློང་མིང་འདི་ཞེས་འགྱི

བ་བདག་ལ་མཐོང་བ་དང་ཐོས་པ་དང་དོགས་པའི་གནས་གསུམ་
གྱིས་དབྱར་གནས་པའི་དགེ་འདུན་ལ་ཐོས་པ་དང་དོགས་པའི་གནས་
གསུམ་གྱིས་དབྱར་གནས་པའི་དགེ་འདུན་ལ་དགག་དབྱེ་བགྱིས་
ཀྱི། ཚེ་དང་ལྡན་པ་རྣམས་ཀྱིས་བདག་ལ་གདམས་སུ་གསོལ། ཚེ་
དང་ལྡན་པ་རྣམས་ཀྱིས་བདག་ལ་རྗེས་སུ་བསྟན་དུ་གསོལ། ཚེ་དང་
ལྡན་པ་རྣམས་ཀྱིས་བདག་ལ་རྗེས་སུ་བཟུང་དུ་གསོལ། ཐུགས་
བརྩེ་བ་ཅན་ཚེ་དང་ལྡན་པ་རྣམས་ཀྱིས་ཐུགས་བརྩེ་བའི་སླད་དུ་
བདག་ལ་ཐུགས་བརྩེ་བར་མཛད་དུ་གསོལ། ལྟུང་ཤེས་ཤིང་མཐོང་
ན་ཆོས་བཞིན་འདུལ་བ་བཞིན་སླར་བགྱིའོ། །ཞེས་ལན་གསུམ་བརྗོད་
ངོ། །དགེ་ཚུལ་དེས་འགྲེ། ལྟུང་བའི་དགག་བྱེའི་ལན་ཚོགས་པས། ལེགས་པར་
དགག་དབྱེ་མཛད་དོ། །ཤིན་ཏུ་དགག་དབྱེ་མཛད་དོ། །རྫས་ཀྱི་དགག་
དབེའི་ལན་ནི། ལེགས་པར་རུང་ངོ་། །ཤིན་ཏུ་རུང་ངོ༌། །ཞེས་བརྗོད་དོ། སོ་
ཐར་སྡོམ་རྒྱུན་གསོལ་འདེབས་དད་གསུམ་ཀརྞི་ཀའི་ཆུན་པོ་ཞེས་བྱ་བ་བཞུགས་སོ། །
དགྲ་བཅོམ་བློ་མཆོག་དབང་པོ་ཀུན་དུལ་པ། །བསྟན་པའི་སྲིད་དུ་
ལེགས་པར་བརྟན་བཞུགས་ནས། །བསྟན་པ་འཛིན་དང་སྐྱོང་དང་
སྲུང་མཛད་པ། །དགྲ་བཅོམ་གནས་བརྟན་བཅུ་དྲུག་ལ་ཕྱག་འཚལ། །
མཁྱེན་པའི་རལ་གྲིས་མ་རིག་གཡུལ་ལས་རྒྱལ། །བརྩེ་བའི་ཆུ་རྒྱུན་

སྐལ་ལྡན་གདུལ་བྱའི་གཉེན། །ནུས་མཐུའི་དབང་ཕྱུག་ས་སྐྱ་པཎྜི་
ཏ། །ཀུན་དགའ་རྒྱལ་མཚན་ཞབས་ལ་གསོལ་བ་འདེབས། །བསྟན
པའི་བདག་པོ་ཐུབ་དབང་ཤཱ་རིའི་བུ། །སྒྲ་གཅན་འཛིན་གཉིས་འཕགས་
པ་ཀླུ་སྒྲུབ་ཞབས། །གུ་ཎ་མི་ཏྲ་རིན་ཆེན་བཤེས་གཉེན་དང་། །ཆོས་
ཀྱི་བཟང་པོ་རྣམས་ལ་གསོལ་བ་འདེབས། །གུ་ཎ་པ་ཏི་ཆོས་ཀྱི་ཕྲེང་
བ་དང་། །འབྱུང་གནས་སྦས་པ་ཁ་ཆེ་པཎ་ཆེན་ཞབས། །ས་སྐྱ་པཎ་
ཆེན་འོད་ཟེར་རྒྱལ་མཚན་དང་། །མཉམ་མེད་གྲགས་རྒྱལ་རྣམས་
ལ་གསོལ་བ་འདེབས། །གཟུངས་ཀྱི་དཔལ་བ་བོ་དོང་དགེ་བཟང་
བ། །ཨ་ནནྟ་པ་དང་ནི་ཆོས་རིན་ཆེན། །བརྩོན་འགྲུས་རྒྱ་མཚོ་ཆོས་
རྒྱལ་དཔལ་འབྱོར་མཚན། །ནམ་མཁའ་རྒྱལ་མཚན་རྣམས་ལ་གསོལ་
བ་འདེབས། །ནམ་མཁའ་དབང་ཕྱུག་སངས་རྒྱས་འོད་ཟེར་བ། །ཀླུ་
སྒྲུབ་འཇམ་དབྱངས་དགའ་བ་གྲགས་རྣམ་པ། །བསོད་ནམས་བཀྲ་
ཤིས་བྱམས་པ་བཀྲ་ཤིས་དང་། །དབང་ཕྱུག་ཕུན་ཚོགས་རྣམས་ལ་
གསོལ་བ་འདེབས། །གཞན་ཡང་ཐུབ་བསྟན་ལྷ་ཁང་ཆེན་མོ་ཡི། །
བསྙེན་རྫོགས་མཁན་བརྒྱུད་ངག་དབང་ཀུན་རྒྱལ་བ། །ཀུན་དགའ་
བསྟན་འཛིན་ཀུན་དགའ་ཟླ་འོད་སོགས། །མཁན་བརྒྱུད་རིམ་པར
བྱོན་ལ་གསོལ་བ་འདེབས། བསམ་པ་སེམས་བསྐྱེད་ཆོ་ག་རྣམ་དག

ལས། །སྐྱེས་པའི་ངེས་འབྱུང་ཚུལ་ཁྲིམས་བདུད་རྩི་ཡིས། །བདག་
བརྒྱུད་བྲན་པའི་བསིལ་བ་ཐོབ་པའི་མོད། །འཕགས་པ་དགྱེས་པའི་
རྣམ་ཐར་འཛིན་གྱུར་ཅིག ། ཐུབ་པའི་དབང་པོས་ཚུལ་ཁྲིམས་ལྡན་
པ་ཉིད། །སངས་རྒྱས་འབྱུང་འཕྲད་རྒྱན་རྣམས་ཀུན་གྱི་མཆོག །དྲི་
དང་བྱུག་པ་དགའ་བ་ཀུན་གྱི་གནས། །གདུང་བ་སིལ་ཆུ་འཇིག་
རྟེན་ཀུན་གྱིས་བསྟོད། །འགྲོ་བ་དམ་པ་ནོས་ཤིང་སྤྲུལ་གདུག་པས། །
འཚེ་བར་མི་ནུས་འོད་དང་གྲགས་བདེ་ཐོབ། །མིག་དང་རྒྱུ་བྱེ་བུམ་
པ་བཟང་པོའི་དཔེས། །བསྔགས་པའི་ཡོན་ཏན་ཆོས་ཀུན་རྫོགས་
གྱུར་ཅིག །ལྡོག་པའི་ཚུལ་ཁྲིམས་སྒོ་གསུམ་ཉེས་སྤྱོད་བྲལ། །འཇུག་
པའི་ཚུལ་ཁྲིམས་ཉན་སེམས་སྒོམ་པ་ཡིས། །ཞི་ལྷག་རྒྱུ་འབྲས་ཚུལ་
བསྐྱེད་ལམ་ལྔ་པ། །རྣམ་གྲོལ་ཟད་མི་སྐྱེ་ཤེས་མངོན་གྱུར་ཅིག །
ལུས་ལ་ཆོས་གོས་གསུམ་གྱི་བཀྲ་ཤིས་ཤོག །ངག་ལ་སྡེ་སྣོད་
གསུམ་གྱི་བཀྲ་ཤིས་ཤོག །སེམས་ལ་བསླབ་པ་གསུམ་གྱི་བཀྲ་
ཤིས་ཤོག ཀུན་ལ་དཀོན་མཆོག་གསུམ་གྱི་བཀྲ་ཤིས་ཤོག །སྲིད་
གསུམ་སྟོན་པ་མཚུངས་མེད་ཤཱཀྱའི་རྒྱལ། །སྦྱང་བའི་ཡོན་ཏན་གྱིས་
འཕགས་འོད་སྲུང་སྟེ། །འདུལ་བ་འཛིན་གཙོ་ཨུ་པ་ལི་ལ་སོགས། །
འཕགས་ཚོགས་བཀྲ་ཤིས་སྣང་བ་འབར་གྱུར་ཅིག །བསྟན་པའི་རྩ་

བ་ལེགས་གསུངས་འདུལ་བའི་ཆོས། །བཤད་དང་ལག་ལེན་གཏན་
ལ་ཕབ་པའི་དབྱངས། །ཡང་སྲིད་ལྔ་པ་ལས་བྱུང་དགེ་མཚན་ནི། །
སྲིད་གསུམ་གདུལ་བྱའི་རྣ་བར་སྙན་གྱུར་ཅིག །བསྟན་པའི་བདག་
པོ་དཔལ་ལྡན་ས་སྐྱ་པ། །གངས་རིའི་ཁྲོད་འདིར་ཐེག་ཆེན་ཆོས་
སྒྲ་སྒྲོགས། །འཁོར་ལོས་སྒྱུར་རྒྱལ་ཀུན་དགའ་རྒྱལ་མཚན་དཔལ། །
བཟང་པོའི་ཞབས་ཀྱི་པདྨོའི་བཀྲ་ཤིས་ཤོག །འགྲོ་བའི་བླ་མ་ཆོས་
རྒྱལ་པཎྜི་ཏ། །མཁྱེན་རབ་དབང་ཕྱུག་རྗེ་བཙུན་འཇམ་པའི་དབྱངས།
རྒྱལ་བ་གཉིས་པ་དཔལ་ལྡན་ས་སྐྱ་པའི། །བསྟན་པ་ཡུན་རིང་གནས་
པའི་བཀྲ་ཤིས་ཤོག །མདོ་དོན་སྨྲ་བའི་སེང་གེ་གཡག་རོང་གཉིས།
ཟབ་ལམ་ཟབ་མོ་སྒྲོལ་མཁས་ཀུན་དགའ་བཟུང༌། །མདོ་སྔགས་ཡོངས་
ལ་མཁྱེན་པའི་གོ་ཤཱག་གཉིས། །མཁས་བཙུན་བཀྲ་ཤིས་སྣང་བ་
འབར་གྱུར་ཅིག །སྟོན་པ་འཇིག་རྟེན་ཁམས་སུ་བྱོན་པ་དང་། །བསྟན་
པ་ཉི་འོད་བཞིན་དུ་གསལ་བ་དང་། །བསྟན་འཛིནཆོས་སྤྱོད་དགེ་
འདུན་མཐུན་པ་ཡིས། །བསྟན་པ་ཡུན་རིང་གནས་པའི་བཀྲ་ཤིས་
ཤོག ཅེས་པ་འདི་ནི་དགེ་སྦྱོང་གི་རྟགས་ཙམ་འཆང་བ་ཝཱ་གིནྡྲ་ས་སྦྱར་བའོ། །ཐུབ་
པའི་དབང་པོ་ཤེས་རབ་ཅན་གྱི་མཆོག ། སྒྲ་གཅན་འཛིན་དང་བྲམ་
ཟེ་སྒྲ་གཅན་འཛིན། །འཕགས་པ་ཀླུ་སྒྲུབ་གུ་ཎ་མི་ཏྲ་དང་། །རིན

ཆེན་བཤེས་གཉེན་ཆོས་ཀྱི་བཟང་པོའི་ཞབས། །གུ་ཎ་པ་ཏི་ཆོས་
ཀྱི་ཕྲེང་བ་དང༌། །འབྱུང་གནས་སྦས་པ་པཎ་ཆེན་ཤཱཀྱ་ཤྲཱི། །རྡོ་རྗེ་
དཔལ་དང་མཁན་ཆེན་འོད་ཟེར་དཔལ། །བསོད་ནམས་དཔལ་དང་
བཀྲ་ཤིས་ཚུལ་ཁྲིམས་དང་། །གནས་བརྟན་ཆེན་པོ་ཡེ་ཤེས་རྒྱལ་
མཚན་དང་། །ཀུན་མཁྱེན་ཀུན་བཟང་དཔལ་ལྡན་རྡོ་རྗེ་དང༌། །དཀོན་
མཆོག་འཕེལ་དང་རྒྱལ་བ་ལྷ་ཡི་མཚན། །སངས་རྒྱས་སེང་གེ་ནམ་
མཁའ་དཔལ་བཟང་དང་། །བསོད་ནམས་ལྷུན་གྲུབ་ཤེས་རབ་འབྱུང་
གནས་ཞབས། །ཡེ་ཤེས་བཟང་པོ་ཚུལ་ཁྲིམས་དཔལ་བཟང་པོ། །
བསོད་ནམས་བཟང་པོ་ནམ་མཁའ་བསམ་གྲུབ་དང་། །སངས་རྒྱས་
གྲགས་པ་ངག་དབང་དམ་ཆོས་མཚན། །དཔལ་ལྡན་ལུང་རྟོགས་
ཆོས་ཀྱི་རྒྱལ་མཚན་ཏེ། །མཁན་བརྒྱུད་རིམ་བྱོན་རྣམས་ལ་གསོལ་
བ་འདེབས། །ཡང་ན་ས་པཎ་ལས་བརྒྱུད་པའི་སྡོམ་རྒྱུན་གསོལ་འདེབས། ཤཱཀྱ་
ཤྲཱི་ཞེས་པའི་རྗེས་སུ། །ས་སྐྱ་པཎ་ཆེན་འོད་ཟེར་རྒྱལ་མཚན་དང༌། །
གྲགས་པ་རྒྱལ་མཚན་མཁས་གྲུབ་གཟུངས་གི་དཔལ། །དགེ་
ལེགས་བཟང་པོ་ཆོས་རྗེ་ཨནནྟ། བྱམས་པ་ཆོས་རིན་བརྩོན་འགྲུས་
རྒྱ་མཚོའི་ཞབས། །ཆོས་རྒྱལ་དཔལ་འབྱོར་ནམ་མཁའ་རྒྱལ་མཚན་
དང་། །ནམ་མཁའ་དབང་ཕྱུག་སངས་རྒྱས་འོད་ཟེར་མཚན། །ཀླུ

སྒྲུབ་རྒྱལ་མཚོ་འཇམ་དབྱངས་དགའ་བའི་བཤེས། །གྲགས་པ་རྣམ་
རྒྱལ་བསོད་ནམས་བཀྲ་ཤིས་ཞབས། །བྱམས་པ་བཀྲ་ཤིས་དབང་
ཕྱུག་ཕུན་སུམ་ཚོགས། །བརྩོན་འགྲུས་ཡེ་ཤེས་སྦྱིན་པ་བཀྲ་ཤིས་
དང་། །ནམ་མཁའ་འཆི་མེད་ཀུན་དགའ་བསྟན་འཛིན་རྗེ། །བསྟན་
པའི་རྒྱལ་མཚན་བློ་གྲོས་སྙིང་པོའི་ཞབས། །ཁྱད་པར་ཆོས་འདུལ་
བསྟན་པའི་སྒོར་ཞུགས་ནས། །སྟོན་པ་མཆོག་དང་མཛད་པ་མཚུངས་
པ་ཡི། །བཀའ་དྲིན་མཉམ་མེད་གཞན་ཕན་སྙིང་པོ་སོགས། །ཁ་སྐོང་
ཤོ་ལོ་ཀ་འདི་རྟ་ཐུབ་མཁན་ཆེན་མི་ཕམ་ངག་གི་དབང་ཕྱུག་གི་མཛད་པའོ། །མཁན་
བརྒྱུད་རིམ་བྱོན་རྣམས་ལ་གསོལ་བ་འདེབས། །ཞེས་པའི་ཚིགས་སུ་
བཅད་པའང་བྱམས་པ་ཀུན་དུགའ་བསྟན་པའི་རྒྱལ་མཚན་གྱིས་སོ།། །།
དབྱར་གནས་སྐབས་གཏོར་མ་བསྔོ་བའི་རིམ་པ།
༈ མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པའི་སྟོན
པ་པོ། །བསོད་ནམས་ཡོན་ཏན་རྒྱ་མཚོའི་གཞི། །དེ་བཞིན་གཤེགས་
ལ་ཕྱག་འཚལ་ལོ། །དག་པའི་འདོད་ཆགས་བྲལ་བའི་རྒྱུ། །དགེ་བས་
ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་
ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་

པ་དག་ལ་རབ་ཏུ་གུས། །ཞིང་གི་དམ་པ་ཡོན་ཏན་ཞིང༌། །དགེ་འདུན་
ལ་ཡང་ཕྱག་འཚལ་ལོ། །སངས་རྒྱས་ཡོན་ཏན་བསམ་མི་ཁྱབ། །
ཆོས་ཀྱི་ཡོན་ཏན་བསམ་མི་ཁྱབ། །དགེ་འདུན་ཡོན་ཏན་བསམ་མི་
ཁྱབ། །བསམ་མི་ཁྱབ་ལ་དད་བྱས་པས། །རྣམ་པར་སྨིན་པའང་བསམ་
མི་ཁྱབ། །རྣམ་དག་ཞིང་ལ་སྤྱོད་པར་ཤོག ཞལ་ཟས་རོ་བརྒྱ་སོགས།
ཨོཾ་ཨཱཿཧཱུཾ། གིས་བྱིན་གྱིས་རླབས། ཨོཾ་གུ་རུ་བཛྲ་ནཻ་ཝིདྱི་ཨཱཧཱུཾ། ཞེས་བླ་
མ་དང༌། ཨོྃ་ཤྲི་ཏེ་བཛྲ་ནཻ་ཝིདྱི་ཨཱཧཱུཾ། ཞེས་ཡིད་དམ་དང༌། ༀ་སརྦ་བྷུདྡྷ་
བོ་དྷི་སཏྱེ་ནཻ་ཝེདྱེ་ཨཱཧཱུྃ། ཨོཾ་ཤྲཱི་མ་ཧཱ་ཀ་ལ་ཏེ་བཛྲ་ནཻ་ཝིདྱེ་ཨཱཧཱུཾ།
ཞེས་ཆོས་སྐྱོང་དང་། ཨོཾ་ཨཱརྻ་ཛཾ་བྷ་ལ་བཛྲ་ནཻ་ཝིདྱེ་ཨཱཧཱུཾ། ཞེས་ནོར་ལྷ་
རྣམས་ལ་ཞལ་ཟས་རེ་འབུལ་དེ་ནས། ཨོཾ་ཧ་རི་ཏེ་སྭཱཧཱ། ཞེས་འཕྲོག་མ་དང༌།
ཨོཾ་ཧ་རི་ཏེ་བཛྲ་ཡཀྵི་ནི་སྭཱཧཱ། ཞེས་འཕྲོག་མའི་བུ་ལྔ་བརྒྱ་དང་། ༀ་ཨགྲ་
པ་པཎྜི་ཨ་སི་བྷྱཿ སྭཱཧཱ།ཞེས་ཕུད་ལ་དབང་བའི་འབྱུང་པོ་ཀུན་ལ་ཆང་བུ་རེ་བྱིན།
དེ་ནས་ཞལ་ཟས་སོགས་གསུང་སྲོལ་མི་འདུགཁ་ཟས་སྨན་དང་འདྲ་བར་རིག་
པ་ཡིས། །འདོད་ཆགས་ཞེ་སྡང་མེད་པར་བསྟེན་བགྱི་སྟེ། །རྒྱགས་
ཕྱིར་མ་ལགས་སྙེམས་པའི་ཕྱིར་མ་ལགས། །འཚགས་ཕྱིར་མ་ལགས་
ལུས་གནས་འབའ་ཞིག་ཕྱིར།དཀོན་མཆོག་རྫས་དང་གཞན་ལས་
འཕྲོག་པ་སོགས། །མ་དག་ལོག་པའི་འཚོ་བ་ཀུན་སྤངས་ནས། །

སྡིག་མེད་ཆོས་དང་མཐུན་པའི་ཁ་ཟས་ཀྱིས། །ལུས་ཀྱི་ཟོ་བདོག་
རྒྱས་པར་མཛད་དུ་གསོལ། ཞེས་དང་། ཤ་ཡོད་ན། ༀ་ཨ་བི་ར་ཁེ་ཙ་
ར་ཧཱུཾ།ཞེས་ལན་བདུན་ཙམ་བཟླས་ནས་བཏབ་ན་ཤ་ཟོས་པའི་ཉེས་པ་ཁེགས་ཤིང་།
ཤ་དེ་གང་གིས་ཡིན་པའི་སེམས་ཅན་དེ་བདེ་འགྲོར་སྐྱེ་བར་གསུངས་སོ། །དེ་ནས་
ནང་གི་སྦྱིན་སྲེག་གི་ཚུལ་སོགས་ཀྱིས་ལོངས་སྤྱད་དེ། ཟས་ཀྱི་ཟོད་རིག་པར་བྱ། མཇུག་
ཏུ་ཕྱི་ཆབ་བླང་སྟེ་ལྷག་ལ་དབང་བའི་འབྱུང་པོ་ལ་ཆང་བུ་གཅིག །ཨོཾ་ཨུ་ཙིཥྞ་བ་
ལིཾ་ཏ་བྷ་ཀྵ་སི་སྭཱཧཱ།ཞེས་བས་བསྔོ།བཅོམ་ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་
འོད་ཀྱི་རྒྱལ་པོ་མེ་འོད་རབ་ཏུ་གསལ་བ་ལ་ཕྱག་འཚལ་ལོ། ཞེས་
དང་། སྐར་མ་རབ་རིབ་སོགས། ན་མཿཨམནྟ་པྲ་བྷ་རཱ་ཛཱ་ཡ། ཏ་ཐཱ་ག་
ཏཱ་ཡ། ཨརྷ་ཏེ་སམྱ་ཀྶཾ་བུདྡྷ་ཡ། ན་མོ་མཉྫུ་ཤྲི་ཡེ། ཀུ་མཱ་ར་བྷུ་ཏཱ་
ཡ་བོ་དྷི་ས་ཏྭ་ས་མ་ཧཱ་ས་ཏྭ་ཡ། མཧཱ་ཀ་རུ་ཎི་ཀཱ་ཡ། ཏ་དྱ་ཐཱ། ཨོཾ་
ནི་ར་ལམབྷ་ནི་ར་བྷཱ་སེ་ཛ་ཡེ་ཛ་ཡེ་ལསྦྲེ་མཧཱ་མ་ཏེ་དཀྵེ་དཀྵེ་ཎཾ་མེ་
པ་རི་ཤྭདྷཱ་ཡ་སྭཱཧཱ། གཟུངས་འདིའི་ཕན་ཡོན་ནི། འདུལ་བ་རྣམ་ངེས་ཀྱི་མདོ་
ལས། །འདི་ལན་གཅིབ་བརྗོད་པས་སྡིག་པ་ཐམས་ཅད་བྱང་བར་འགྱུར་རོ། །ཡོན་
མེད་པོ་ལ་སྤྱད་པ་ཡང་བྱང་བར་འགྱུར་རོ། །ཡོན་བདག་དེའི་ཡོན་ཡོངས་སུ་འཕེལ་
བར་འགྱུར་ཞིང་ཚོགས་ཐམས་ཅད་རྫོགས་པར་འགྱུར་རོ། །བར་དུ་གཅོད་པ་ཐམས་

ཅད་མི་འབྱུང་ངོ། །ཞེས་གསུངས་སོ། །གང་གི་བདག་ལ་ཁ་ཟས་བྱིན་པ་
དེ་དག་ཉ་བར་ཞི་བའི་བདེ་བ་ཐོབ་པར་གྱུར་ཅིག །གང་གིས་བདག་
ལ་སྐོམ་བླུད་པ་དང་། རིམ་གྲོར་བྱས་པ་དང་། བཀུར་སྟི་བྱས་པ་དང་།།
བསྟི་སྟང་བྱས་པ་དང་། མཆོད་པ་བྱས་པ་དེ་དག་ཐམས་ཅད་ཉེ་བར་
ཞི་བའི་བདེ་བ་ཐོབ་པར་གྱུར་ཅིག །གང་དག་བདག་ལ་གཤེ་བར་
བྱེད་པ་དང་། མི་བདེ་བར་བྱེད་པ་དང་། བརྡེག་པ་དང་། མཚོན་གྱིས་
འདེབས་པ་དང་། རྣམ་པ་ཐམས་ཅད་དུ་སྲོག་གཅོད་པའི་བར་དུ་བྱེད་
པ་དེ་དག་ཐམས་ཅད་བྱང་ཆུབ་ཀྱི་བདེ་བ་ཐོབ་ཅིང་། བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་
རྒྱ་བར་གྱུར་ཅིག །གང་གི་སྦྱིན་པ་གང་ལ་སྦྱིན། །སྦྱིན་པ་ཇི་ལྟར་
མི་དམིགས་པ། །སྦྱིན་པ་མཉམ་པ་དེ་ཉིད་ཀྱིས། །སྦྱིན་བདག་ལ་
ནི་ཡོངས་རྫོགས་ཤོག །སྦྱིན་པ་རྒྱ་ཆེན་གྱུར་པ་འདི་ཡི་མཐུས། །
འགྲོ་བའི་དོན་དུ་རང་བྱུང་སངས་རྒྱས་ནས། །སྔོན་གྱི་རྒྱལ་བ་རྣམས་
ཀྱི་མ་བསྒྲལ་བའི། །སྐྱེ་བོའི་ཚོགས་རྣམས་སྦྱིན་པས་གྲོལ་གྱུར་ཅིག

འཕགས་པ་བཟང་པོ་སྤྱོད་པའི་སྨོན་ལམ།
རྒྱ་གར་སྐད་དུ། ཨཱརྱ་བྷ་དྲ་ཙཱརྱ་པྲ་ཎི་དྷཱ་ན་རཱ་ཛཱ། བོད་སྐད་དུ།
འཕགས་པ་བཟང་པོ་སྤྲོད་པའི་སྨོན་ལམ་གྱི་རྒྱལ་པོ། འཕགས་པ་
འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ཇི་སྙེད་སུ་
དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་
ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །
ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤོད་པའི་
སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་
སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་
ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་
སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་
དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་
རྒྱལ་བ་དག་གིས་གང་བར་མོས། །དེ་དག་བསྔགས་པ་མི་བཟད་
རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །
རྒྱལ་བ་ཀུན་གྱི་ཡོན་ཏན་རབ་བརྗོད་ཅིང༌། །བདེ་བར་གཤེགས་པ་

ཐམས་ཅད་བདག་གིས་བསྟོད། །མེ་ཏོག་དམ་པ་ཕྲེང་བ་དམ་པ་དང༌། །
སིལ་སྙན་རྣམས་དང་བྱུག་པ་གདུགས་མཆོག་དང༌། །མར་མེ་མཆོག་
དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་
བགྱི། །ན་བཟའ་དམ་པ་རྣམས་དང་དྲི་མཆོག་དང༌། །ཕྱེ་མ་ཕུར་མ་
རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་
ཀུན་གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་
གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་
མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་
ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་
དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །སྡིག་
པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་
གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་
རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང༌། །འགྲོ་
བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་
བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །
བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་
དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པར་བསྐོར་

བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན
ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་
ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་
བ་དང་མཆོད་ཅིང་བཤགས་པ་དང༌། །རྗེས་སུ་ཡི་རང་བསྐུལ་ཞིང་
གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་
ཅད་བདག་གིས་བྱང་ཆུབ་ཕྱིར་བསྔོའོ། །འདས་པའི་སངས་རྒྱས་
རྣམས་དང་ཕྱོགས་བཅུ་ཡི། །འཇིག་རྟེན་དག་ན་གང་བཞུགས་མཆོད་
པར་གྱུར་། །གང་ཡང་མ་བྱོན་དེ་དག་རབ་མྱུར་བར། །བསམ་རྫོགས་
བྱང་ཆུབ་རིམ་པར་སངས་རྒྱས་སྤྱོན། །ཕྱོགས་བཅུའི་ག་ལའི་ཞིང་
རྣམས་ཇི་སྙེད་པ། །དེ་དག་རྒྱ་ཆེར་ཡོངས་སུ་དག་པར་གྱུར་། །
བྱང་ཆུབ་ཤིང་དབང་དྲུང་གཤེགས་རྒྱལ་བ་དང་། །སངས་རྒྱས་
སྲས་ཀྱིས་རབ་ཏུ་གང་བར་ཤོག །ཕྱོགས་བཅུའི་སེམས་ཅན་གང་
རྣམས་ཇི་སྙེད་པ། །དེ་དག་རྟག་ཏུ་ནད་མེད་བདེ་བར་གྱུར་། །འགྲོ་བ་
ཀུན་གྱི་ཆོས་ཀྱི་དོན་རྣམས་ནི། །མཐུན་པར་གྱུར་ཅིང་རེ་བའང་
འགྲུབ་པར་ཤོག །བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །འགྲོ་
བ་ཀུན་ཏུ་སྐྱེ་བ་དྲན་པར་གྱུར། །ཚེ་རབས་ཀུན་ཏུ་འཆི་འཕོ་སྐེ་བ་
ན། །རྟག་ཏུ་བདག་ནི་རབ་ཏུ་འབྱུང་བར་ཤོག །རྒྱལ་བ་ཀུན་གྱི་རྗེས་

སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་ཅིང་། །
ཚུལ་ཁྲིམས་སྤོད་པ་དྲི་མེད་ཡོངས་དག་པ། །རྟག་ཏུ་མ་ཉམས་སྐྱོན་
མེད་སྤྱོད་པར་ཤོག །ལྷ་ཡི་སྐད་དང་ཀླུ་དང་གནོད་སྦྱིན་སྐད། ། གྲུལ་
བུམ་དག་དང་མི་ཡི་སྐད་རྣམས་དང་། །འགྲོ་བ་ཀུན་གྱི་སྒྲ་རྣམས་ཇི་
ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ། །དེས་
ཤིང་པ་རོལ་ཕྱིན་ལ་རབ་བརྩོན་ཏེ། །བྱང་ཆུབ་སེམས་ནི་ནམ་ཡང་
བརྗེད་མ་གྱུར། །སྡིག་པ་གང་རྣམས་སྒྲིབ་པར་གྱུར་པ་དག །དེ་དག
མ་ལུས་ཡོངས་སུ་བྱང་བར་ཤོག །ལས་དང་ཉོན་མོངས་བདུད་ཀྱི་
ལས་རྣམས་ལས། །གྲོལ་ཤིང་འཇིག་རྟེན་འགྲོ་བ་རྣམས་སུ་ཡང་།
ཇི་ལྟར་པདྨ་ཆུས་མི་ཆགས་པ་བཞིན། །ཉི་ཟླ་ནམ་མཁར་ཐོགས་
ཕ་མེད་ལྟར་སྤྱད། །ཞིང་གི་ཁྱོན་དང་ཕྱོགས་རྣམས་ཇི་ཙམ་པར།
ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་འགྲོ་ལ་
ཀུན་འགོད་ཅིང་། །འགྲོ་བ་ཐམས་ཅད་ལ་ནི་ཕན་པར་སྤྱད། །བྱང་ཆུབ་
སྤྱོད་པ་ཡོངས་སུ་རྫོགས་བྱེད་ཅིང་། །སེམས་ཅན་དག་གི་སྤྱོད་དང་
མཐུན་པར་འཇུག །བཟང་པོ་སྤྱོད་པ་དག་ནི་རབ་སྟོན་ཅིང་། །མ་འོངས་
བསྐལ་པ་ཀུན་ཏུ་སྤྱོད་པར་གྱུར་། །བདག་གི་སྤྱོད་དང་མཚུངས་པར་
གང་སྤྱོད་པ། །དེ་དག་དང་ནི་རྟག་ཏུ་འགྲོགས་པར་ཤོག །ལུས་དང་

ངག་རྣམས་དང་ནི་སེམས་ཀྱིས་ཀྱང༌། །སྤོད་པ་དག་དང་སྒོར་ལམ་
གཅིག་ཏུ་སྤྱད། །བདག་ལ་ཕན་པར་འདོད་པའི་གྲོགས་པོ་དག །བཟང
པོ་སྤྱོད་པ་རབ་ཏུ་སྟོན་པ་རྣམས། །དེ་དག་དང་ཡང་རྟག་ཏུ་ཕྲད་པར་
ཤོག །དེ་དག་བདག་གིས་ནམ་ཡང་ཡིད་མི་དབྱུང༌། །སངས་རྒྱས་
སྲས་ཀྱིས་བསྐོར་བའི་མགོན་པོ་རྣམས། །མངོན་སུམ་རྟག་ཏུ་བདག་
གིས་རྒྱལ་བ་བལྟ། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་དག་
ལ་ཡང་མཆོད་པ་རྒྱ་ཆེར་བགྱི། །རྒྱལ་བ་རྣམས་ཀྱི་དམ་པའི་ཆོས་
འཛིན་ཅིང་། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་
སྤྱོད་པ་རྣམ་པར་སྦྱོངས་བ་ཡང་། །མ་འོངས་བསྐལ་བ་ཀུན་ཏུ་སྤྱད་
པར་བགྱི། །སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་
ཡེ་ཤེས་དག་ནི་མི་ཟད་རྙེད། །ཐབས་དང་ཤེས་རབ་ཏིང་འཛིན་རྣམ་
ཐར་དང་། །ཡོན་ཏན་ཀུན་གྱི་མི་ཟད་མཛོད་དུ་གྱུར་། ། རྡུལ་གཅིག་
སྟེང་ན་རྡུལ་སྙེད་ཞིང་རྣམས་ཏེ། །ཞིང་དེར་བསམ་གྱིས་མི་ཁྱབ་
སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་
ལ། ། བྱང་ཆུབ་སྤྱད་པ་སྤྱོད་ཅིང་བལྟ་བར་བགྱི། །དེ་ལྟར་མ་ལུས་
ཐམས་ཅད་ཕྱོགས་སུ་ཡང་། །སྐྲ་ཙམ་ཁྱོན་ལ་དུས་གསུམ་ཚད་སྙེད་
ཀྱིས། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང༌། །བསྐལ་བ་

རྒྱ་མཚོར་སྤྱོད་ཅིང་རབ་ཏུ་འཇུག །གསུང་གཅིག་ཡན་ལག་རྒྱ་
མཚོའི་སྒྲ་སྐད་ཀྱིས། །རྒྱལ་བ་ཀུན་དབྱངས་ཡན་ལག་རྣམ་དག་
པ། །འགྲོ་བ་ཀུན་གྱི་བསམ་པ་ཇི་བཞིན་དབྱངས། །སངས་རྒྱས་
གསུང་ལ་རྟག་ཏུ་འཇུག་པར་བགྱི། །དུས་གསུམ་གཤེགས་པའི་རྒྱལ་
བ་ཐམས་ཅད་དག།འཁོར་ལོའི་ཚུལ་རྣམས་རབ་ཏུ་བསྐོར་བ་ཡི།
དེ་དག་གི་ཡང་གསུང་དབྱངས་མི་བཟད་ལ། །བློ་ཡི་སྟོབས་ཀྱིས་
བདག་ཀྱང་རབ་ཏུ་འཇུག །མ་འོངས་བསྐལ་པ་ཐམས་ཅད་འཇུག་
པར་ཡང་། །སྐད་ཅིག་གཅིག་གིས་བདག་ཀྱང་འཇུག་པར་བགྱི། །
གང་ཡང་བསྐལ་པ་དུས་གསུམ་ཚད་དེ་དག །སྐད་ཅིག་ཆ་ཤས་
ཀྱིས་ནི་ཞུགས་པར་སྤྱད། །དུས་གསུམ་གཤེགས་པ་མི་ཡི་སེང་
གེ་གང་། ། དེ་དག་སྐད་ཅིག་གཅིག་ལ་བདག་གིས་བལྟ། །རྟག་ཏུ་
དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་པའི་རྣམ་ཐར་སྟོབས་ཀྱིས་
འཇུག །གང་ཡང་དུས་གསུམ་དག་གི་ཞིང་བཀོད་པ། །དེ་དག་རྡུལ་
གཅིག་སྟེང་དུ་མངོན་པར་བསྒྲབ། །དེ་ལྟར་མ་ལུས་ཕྱོགས་རྣམས་
ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་འཇུག །གང་
ཡང་མ་བྱོན་འཇིག་རྟེན་སྒྲོན་མ་རྣམས། །དེ་དག་རིམ་པར་འཚང་
རྒྱ་འཁོར་ལོ་བསྐོར། །མྱ་ངན་འདས་པ་རབ་ཏུ་ཞི་མཐའ་སྟོན། །མགོན་

པོ་ཀུན་གྱི་དྲུང་དུ་བདག་མཆིའོ། །ཀུན་ཏུ་མྱུར་བའི་རྫུ་འཕྲུལ་སྟོབས་
རྣམས་དང་། །ཀུན་ནས་སྒོ་ཡི་ཐེག་པའི་སྟོབས་རྣམས་དང་། །ཀུན་
ཏུ་ཡོན་ཏན་སྤོད་པའི་སྟོབས་རྣམས་དང་། ། ཀུན་ཏུ་ཁྱབ་པ་བྱམས་
པ་དག་གི་སྟོབས། །ཀུན་ནས་དགེ་བའི་བསོད་ནམས་སྟོབས་རྣམས་
དང་། །ཆགས་པ་མེད་པར་གྱུར་པའི་ཡེ་ཤེས་སྟོབས། །ཤེས་རབ་
ཐབས་དང་ཏིང་འཛིན་སྟོབས་དག་གིས། །བྱང་ཆུབ་སྟོབས་རྣམས་
ཡང་དག་སྒྲབ་པར་བྱེད། ། ལས་ཀྱི་སྟོབས་རྣམས་ཡོངས་སུ་དག
བྱེད་ཅིང་། །ཉོན་མོངས་སྟོབས་རྣམས་ཀུན་ཏུ་འཇོམས་པར་བྱེད། །
བདུད་ཀྱི་སྟོབས་རྣམས་སྟོབས་མེད་རབ་བྱེད་ཅིང་། །བཟང་པོ་སྤྱོད་
པའི་སྟོབས་ནི་རྫོགས་པར་བགྱི། །ཞིང་རྣམས་རྒྱ་མཚོ་རྣམ་པར་
དག་བྱེད་ཅིང་། །སེམས་ཅན་རྒྱ་མཚོ་དག་ནི་རྣམ་པར་དགྲོལ། །
ཆོས་རྣམས་རྒྱ་མཚོ་རབ་ཏུ་མཐོང་བྱེད་ཅིང་། །ཡེ་ཤེས་རྒྱ་མཚོ་
རབ་ཏུ་རྟོགས་པར་བྱེད། །སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །
སྨོན་ལམ་རྒྱ་མཚོ་ཡོངས་སུ་རྫོགས་པར་བྱེད། །སངས་རྒྱས་རྒྱ་
མཚོ་རབ་ཏུ་མཆོད་བྱེད་ཅིང༌། །བསྐལ་པ་རྒྱ་མཚོར་མི་སྐྱོ་སྤྱད་པར་
བགྱི། །གང་ཡང་དུས་གསུམ་གཤེགས་པའི་རྒྱལ་བ་ཡི། །བྱང་ཆུབ་
སྤྱོད་པའི་སྨོན་ལམ་བྱེ་བྲག་རྣམས། །བཟང་པོ་སྤྱོད་པས་བྱང་ཆུབ་

འཚང་རྒྱས་ནས། །དེ་ཀུན་མ་ལུས་བདག་གིས་རྫོགས་པར་བགྱི། །
རྒྱལ་བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་
བྱ། །མཁས་པ་དེ་དང་མཚུངས་པར་སྤད་པའི་ཕྱིར། །དགེ་བ་འདི་
དག་ཐམས་ཅད་རབ་ཏུ་བསྔོ། །ལུས་དང་ངག་དང་ཡིད་ཀྱང་རྣམ་
དག་ཅིང་། །སྤྱོད་པ་རྣམ་དག་ཞིང་རྣམས་ཡོངས་དག་པ། །བསྔོ་བ་
བཟང་པོ་མཁས་པ་ཅི་འདྲ་བ། །དེ་འདྲར་བདག་ཀྱང་དེ་དང་མཚུངས་
པར་ཤོག །ཀུན་ནས་དགེ་བ་བཟང་པོ་སྤྲད་པའི་ཕྱིར། །འཇམ་དཔལ་
གྱི་ནི་སྨོན་ལམ་སྤྲད་པར་བགྱི། །མ་འོངས་བསྐལ་པ་ཀུན་ཏུ་མི་སྐྱོ་
བར། །དེ་ཡི་བྱ་བ་མ་ལུས་རྫོགས་པར་བགྱི། །སྤྱོད་པ་དག་ནི་ཚད་
ཡོད་མ་གྱུར་ཅིག །ཡོན་ཏན་རྣམས་ཀྱང་ཚད་གཟུང་མེད་པར་ཤོག །
སྤྱོད་པ་ཚད་མེད་པ་ལ་གནས་ནས་ཀྱང༌། །དེ་དག་འཁྲུལ་པ་ཐམས་
ཅད་འཚལ་བར་བགྱི། །ནམ་མཁའི་མཐར་ཐུག་གྱུར་པ་ཅི་ཙམ་པར།
སེམས་ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་
མོངས་མཐར་གྱུར་པ། །བདག་གི་སྨོན་ལམ་མཐའ་ཡང་དེ་ཙམ་
མོ། །གང་ཡང་ཕྱོགས་བཅུའི་ཞིང་རྣམས་མཐའ་ཡས་པ། །རིན་ཆེན་
བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བའི་མཆོག་
རྣམས་ཀྱང་། །ཞིང་གི་རྡུལ་སྙེད་བསྐལ་པར་ཕུལ་བ་བས། །གང་

གིས་བསྔོ་བའི་རྒྱལ་པོ་འདི་ཐོས་ནས། །བྱང་ཆུབ་མཆོག་གི་རྗེས་
སུ་རབ་མོས་ཤིང་། །ལན་ཅིག་ཙམ་ཡང་དད་པ་བསྐྱེད་པས་ནི། །བསོད་
ནམས་དམ་པའི་མཆོག་ཏུ་འདི་འགྱུར་རོ། །གང་གིས་བཟང་སྤྱོད་སྨོན་
ལམ་འདི་བཏབ་པ། །དེས་ནི་ངན་སོང་ཐམས་ཅད་སྤངས་པར་གྱུར། །
དེས་ནི་གྲོགས་པོ་ངན་པ་སྤངས་པ་ཡིན། །སྣང་བ་མཐའ་ཡས་དེ་
ཡང་དེ་མྱུར་མཐོང་། །དེ་དག་རྙེད་པ་རབ་རྙེད་བདེ་བར་འཚོ། །མི་
ཚེ་འདིར་ཡང་དེ་དག་ལེགས་པར་འོང་། །ཀུན་ཏུ་བཟང་པོ་དེ་ཡང་
ཅི་འདྲ་བར། །དེ་དག་རིང་པོར་མི་ཐོགས་དེ་བཞིན་འགྱུར། །མཚམས་
མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་
བྱས་པ་དག །དེ་ཡིས་བཟང་པོ་སྤྱོད་པ་འདི་བརྗོད་ན། །མྱུར་དུ་མ་
ལུས་ཡོངས་སུ་བྱང་བར་འགྱུར། །ཡེ་ཤེས་དང་ནི་གཟུགས་དང་མཚན་
རྣམས་དང༌། །རིགས་དང་ཁ་དོག་རྣམས་དང་ལྡན་པར་འགྱུར། །
བདུད་དང་མུ་སྟེགས་མང་པོས་དེ་མི་ཐུབ། །འཇིག་རྟེན་གསུམ་པོ་
ཀུན་ནའང་མཆོད་པར་འགྱུར། །བྱང་ཆུབ་ཤིང་དབང་དྲུང་དུ་དེ་མྱུར་
འགྲོ །སོང་ནས་སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་
སངས་རྒྱས་འཁོར་ལོ་རབ་ཏུ་བསྐོར། །བདུད་རྣམས་སྡེ་དང་བཅས་
པ་ཐམས་ཅད་བཏུལ། །གང་ཡང་བཟང་པོ་སྤྱོད་པའི་སྨོན་ལམ་འདི། །

འཆང་བ་དང་ནི་བཏོན་ཏམ་ཀློག་ན་ཡང་། །དེ་ཡི་རྣམ་པར་སྨིན་པ་
སངས་རྒྱས་མཁྱེན། །བྱང་ཆུབ་མཆོག་ལ་སོམ་ཉི་མ་བྱེད་ཅིག །
འཇམ་དཔལདཔལ་བོའི་ཇི་ལྟར་མཁྱེན་པ་དང༌། །ཀུན་ཏུ་བཟང་པོ་
དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཅིང་། །དགེ་
བ་འདི་དག་ཐམས་ཅད་རབ་ཏུ་བསྔོ། །དུས་གསུམ་གཤེགས་པའི་
རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་
དེས།།བདག་གིས་དགེ་བའི་རྩ་བ་འདི་ཀུན་ཀྱང་། །བཟང་པོ་སྤྱོད་
ཕྱིར་རབ་ཏུ་བསྔོ་བར་བགྱི། །བདག་ནི་འཆི་བའི་དུས་བྱེད་གྱུར་པ་
ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་
བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། །
དེར་སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་
དུ་འགྱུར་བར་ཤོག །དེ་དག་མ་ལུས་བདག་གིས་ཡོངས་སུ་བཀང་། །
འཇིག་རྟེན་ཇི་སྲིད་སེམས་ཅན་ཕན་པར་བགྱི། །རྒྱལ་བའི་དཀྱིལ་
འཁོར་བཟང་ཞིང་དགའ་བ་དེར། །པད་མོ་དམ་པ་ཤིན་ཏུ་མཛེས་ལས་
ས། །སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་
པ་ཡང་བདག་གིས་དེར་ཐོབ་ཤོག །དེས་ནི་བདག་གིས་ལུང་བསྟན་
རབ་ཐོབ་ནས། །སྤྲུལ་པ་མང་པོ་བྱེ་བ་ཕྲག་བརྒྱ་ཡི། །བློ་ཡི་སྟོབས་

ཀྱིས་ཕྱོགས་བཅུ་རྣམས་སུ་ཡང་། །སེམས་ཅན་རྣམས་ལ་ཕན་པ
མང་པོ་བགྱིད། །བཟང་པོ་སྤོད་པའི་སྨོན་ལམ་བཏོན་པ་ཡི། །དགེ
བ་ཅུང་ཟད་བདག་གིས་ཅི་བསགས་པ། །དེས་ནི་འགྲོ་བའི་སྨོན་ལམ
དགེ་བ་རྣམས། །སྐད་ཅིག་གིས་ནི་ཐམས་ཅད་འབྱོར་བར་ཤོག །གང
ཡང་བཟང་པོ་སྤྲོད་པ་འདི་བསྔོས་པའི། །བསོད་ནམས་དམ་པ་མཐའ
ཡས་གང་ཐོབ་དེས། །འགྲོ་བ་སྡུག་བསྔལ་ཆུ་བོར་བྱིང་བ་རྣམས།
འོད་དཔག་མེད་པའི་གནས་རབ་ཐོབ་པར་ཤོག །སྨོན་ལམ་རྒྱལ་པོ་
འདི་དག་མཆོག་གི་གཙོ། །མཐའ་ཡས་འགྲོ་བ་ཀུན་ལ་ཕན་བྱེད་ཅིང་།
ཀུན་ཏུ་བཟང་པོས་བརྒྱན་པའི་གཞུང་གྲུབ་སྟེ། །ངན་སོང་གནས
རྣམས་མ་ལུས་སྟོངས་པར་ཤོག །། འཕགས་པ་བཟང་པོ་སྤྱོད་པའི་
སྨོན་ལམ་གྱི་རྒྱལ་པོ་རྫོགས་སོ།།

འཕགས་པ་བྱམས་པའི་སྨོན་ལམ།
༈ བྱམས་ཆེན་མེ་ཡི་ཞེ་སྡང་བུ་ཤིང་སྲེག །ཡེ་ཤེས་འོད་ཀྱི་མ་
རིགས་མུན་པ་སྲེལ། །ཆོས་ཀྱི་རྒྱལ་ཚབ་འགྲོ་བ་འདྲེན་མཛད་པ། །
དགའ་ལྡན་བཞུགས་པ་དེ་ལ་ཕྱག་འཚལ་ལོ།རྒྱ་གར་སྐད་དུ། ཨཱརྱ་མཻ་
ཏྲི་པྲ་ཎི་དྷ་ན་རཱ་ཛཱ། བོད་སྐད་དུ། འཕགས་པ་བྱམས་པའི་སྨོན་ལམ་གྱི་རྒྱལ་པོ།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཀུན་
དགའ་བོ་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་དམ་
བཅས་པས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་ཉིན་ལན་གསུམ་
མཚན་ལན་གསུམ་དུ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་
ལྷ་ང་ས་ལ་གཙུགས་ཏེ་ཐལ་མོ་སྦྱར་ནས་ཚིག་འདི་སྐད་ཅེས་སྨོན་ལམ་བཏབ་
བོ། ། ༈ སངས་རྒྱས་ཀུན་ལ་ཕྱག་འཚལ་ལོ། །དྲང་སྲོང་ལྷ་མིག་
ལྡན་པ་ཡི། །བྱང་ཆུབ་སེམས་དཔའ་རྣམས་དང་ཡང༌། །ཉན་ཐོས་
རྣམས་ལ་ཕྱག་འཚལ་ལོ། །ངན་འགྲོའི་ལམ་ནི་བཟློག་བྱེད་ཅིང་། །
མཐོ་རིས་ལམ་ནི་རབ་སྟོན་ལ། །རྒ་ཤི་མེད་པར་འདྲེན་བགྱིད་པའི།
བྱང་ཆུབ་སེམས་ལ་ཕྱག་འཚལ་ལོ། །སེམས་ཀྱི་དབང་དུ་གྱུར་པས་

ན། །བདག་གིས་སྡིག་པ་ཅི་བགྱིས་པ། །སངས་རྒྱས་སྤན་སྔར་མཆིས་
ནས་སུ། །བདག་གི་དེ་དག་བཤགས་པར་བགྱི། །བདགལས་རྣམ་པ་
གསུམ་གང་གིས། །བསོད་ནམས་ཚོགས་ནི་བསྐྱེད་པ་དེ། །བདག་
གི་ཀུན་མཁྱེན་ས་བོན་ཏེ། །བདག་གི་བྱང་ཆུབ་མི་ཟད་ཤོག ། ཕྱོགས་
བཅུ་དག་གི་ཞིང་རྣམས་སུ། །སངས་རྒྱས་མཆོད་པ་གང་བྱུང་བ། །
སངས་རྒྱས་མཁྱེན་པ་ཡི་རང་བ། །དེ་ལ་བདག་ནི་ཡི་རང་ངོ་། །སྡིག་
པ་ཐམས་ཅད་བཤགས་པར་བགྱི། །བསོད་ནམས་ཀུན་ལ་ཡི་རང་
ངོ་། །སངས་རྒྱས་ཀུན་ལ་ཕྱག་འཚལ་ལོ། །བདག་ནི་ཡེ་ཤེས་མཆོག
ཐོབ་ཤོག །ཕྱོགས་བཅུ་དག་གི་ཕྱོགས་རྣམས་སུ། །ས་བཅུ་དག་ལ་
གནས་པ་ཡི། །བྱང་ཆུབ་སེམས་དཔའ་བྱང་ཆུབ་མཆོག །འཚང་རྒྱ་
བགྱིད་པར་བསྐུལ་མ་འདེབས། །བྱང་ཆུབ་དམ་པར་སངས་རྒྱས་
ཤིང་། །སྡེ་དང་བཅས་པའི་བདུད་བཏུལ་ནས། །སྲོག་ཆགས་ཀུན་ལ་
སྨན་སླད་དུ། །ཆོས་གྱི་འཁོར་ལོ་བསྐོར་གྱུར་ཅིག །ཆོས་རྔ་ཆེན་
པོའི་སྒྲ་ཡིས་ནི། །སྡུག་བསྔལ་སེམས་ཅན་ཐར་བགྱིད་ཤོག །བསྐལ་
བ་བྱེ་བ་བསམ་ཡས་སུ། །ཆོས་སྟོན་མཛད་ཅིང་བཞུགས་གྱུར་
ཅིག །འདོད་པའི་འདམ་དུ་བྱིང་གྱུར་ཅིང་། །སྲེད་པའི་སྲད་བུས་དམ་
བཅིངས་པ། །འཆིང་བ་ཀུན་གྱིས་བཅིངས་བདག་ལ། །རྐང་གཉིས་

མཆོག་རྣམས་གཟིགས་སུ་གསོལ། །སེམས་ཀྱི་དྲི་མར་གྱུར་པ་ལ། །
སངས་རྒྱས་རྣམས་ནི་སྨོན་མི་མཛད། །སེམས་ཅན་རྣམས་ལ་བྱམས་
ཐུགས་ལྡན། །སྲིད་པའི་མཚོ་ལས་སྒྲོལ་བར་ཤོག །རྫོགས་པའི་
སངས་རྒྱས་གང་བཞུགས་དང༌། །གང་དག་འདས་དང་མ་བྱོན་པ། །
དེ་དག་རྗེས་སུ་བདག་སློབ་ཅིང་། །བྱང་ཆུབ་སྤྱད་པ་སྤྱོད་གྱུར་ཅིག །
ཕ་རོལ་ཕྱིན་དྲུག་རྫོགས་བགྱིས་ནས། །འགྲོ་དྲུག་སེམས་ཅན་ཐར་
བགྱིད་ཤོག །མངོན་ཤེས་དྲུག་པོ་མངོན་བགྱིས་ནས། །བླ་མེད་བྱང་
ཆུབ་རེག་གྱུར་ཅིག །མ་སྐྱེས་པ་དང་མི་འབྱུང་དང་། །རང་བཞིན་
མ་མཆིས་གནས་མ་མཆིས། །རྣམ་རིག་མ་མཆིས་དངོས་མ་མཆིས། །
སྟོང་པའི་ཆོས་ནི་རྟོགས་པར་ཤོག །སངས་རྒྱས་དྲང་སྲོང་ཆེན་པོ་
ལྟར། །སེམས་ཅན་མ་མཆིས་སྲོག་མ་མཆིས། །གང་ཟག་མ་མཆིས་
གསོ་མ་མཆིས། །བདག་མ་མཆིས་པའི་ཆོས་རྟོགས་ཤོག །བདག་
འཛིན་བདག་གིར་འཛིན་པ་ཡི། །དངོས་པོ་ཀུན་ལ་མི་གནས་པར། །
སེམས་ཅན་ཀུན་ལ་སྨན་སླད་དུ། །སེར་སྣ་མ་མཆིས་སྦྱིན་གཏོང་
ཤོག །དངོས་པོ་དངོས་པོ་མ་མཆིས་པས། །བདག་གི་ལོངས་སྤྱོད་
ལྷུན་གྲུབ་ཤོག །དངོས་པོ་ཐམས་ཅད་རྣམ་འཇིག་པས། །སྦྱིན་པའི་
ཕ་རོལ་ཕྱིན་རྫོགས་ཤོག །ཁྲིམས་ཀྱི་ཚུལ་ཁྲིམས་སྐྱོན་མེད་ཅིང་། །

ཚུལ་ཁྲིམས་རྣམ་པར་དག་དང་ལྡན། །རློམ་སེམས་མེད་པའི་ཚུལ་
ཁྲིམས་ཀྱིས། །ཚུལ་ཁྲིམས་ཕ་རོལ་ཕྱིན་རྫོགས་ཤོག །སའམ་ཡང་
ན་ཆུ་འམ་མེ། །རླུང་གི་ཁམས་ལྟར་མི་གནས་ཤིང༌། །བཟོད་པ་ཁྲོ་
བ་མ་མཆིས་པས། །བཟོད་པའི་ཕ་རོལ་ཕྱིན་རྫོགས་ཤོག །བརྩོན་
འགྲུས་བརྩམས་པའི་བརྩོན་འགྲུས་ཀྱིས། །བརྟན་སྤོ་ལེ་ལོ་མ་མཆིས་
ཤིང་། །སྟོབས་དང་ལྡན་པའི་ལུས་སེམས་ཀྱིས། །བརྩོན་འགྲུས་ཕ་
རོལ་ཕྱིན་རྫོགས་ཤོག །སྒྱུ་མ་ལྟ་བུའི་ཏིང་འཛིན་དང་། །དཔའ་བར་
འགྲོ་བའི་ཏིང་འཛིན་དང༌། །རྡོ་རྗེ་ལྟ་བུའི་ཏིང་འཛིན་གྱིས། །བསམ་
གཏན་ཕ་རོལ་ཕྱིན་རྫོགས་ཤོག །རྣམ་པར་ཐར་པའི་སྒོ་གསུམ་དང༌།།
དུས་གསུམ་མཉམ་པ་ཉིད་དང་ཡང་། །རིགས་གསུམ་མངོན་སུམ་
བགྱིས་པ་ཡིས། །ཤེས་རབ་ཕ་རོལ་ཕྱིན་རྫོགས་ཤོག །སངས་རྒྱས་
ཀུན་གྱིས་བསྔགས་པ་དང༌། །འོད་དང་གཟི་བརྗིད་འབར་བ་དང་། །
བྱང་ཆུབ་སེམས་དཔའི་བརྩོན་འགྲུས་ཀྱིས། །བདག་གི་བསམ་པ
རྫོགས་གྱུར་ཅིག །དེ་ལྟར་སྤྱད་པ་སྤྱོད་བྱེད་ཅིང་། །བྱམས་པ་གྲགས་
དང་ལྡན་པ་ཡིས། །ཕ་རོལ་ཕྱིན་དྲུག་རྫོགས་བགྱིས་ནས། །ས་བཅུ་
པ་ལ་རབ་ཏུ་གནས། །འདི་ལྟར་བགྱི་པའི་དགེ་བ་དཔག་མེད་ཀྱི
དམྱལ་བ་ཡི་དག་དུ་འགྲོ་ལྷ་མ་ཡིན། །གནས་ངན་ལེན་པ་རབ་ཏུ་སྤང་

བྱས་ནས། །རྒྱལ་བ་བྱམས་པའི་ཞབས་དྲུང་དུ་སྐྱེས་བར་ཤོག །འདི་
ནས་ཤི་འཕོས་གྱུར་མ་ཐག །དགའ་ལྡན་སྐྱེས་ནས་ཡིད་དགའ་བར། །
མྱུར་དུ་བྱམས་མགོན་མཉེས་བྱས་ནས། །བྱང་ཆུབ་ལུང་བསྟན་ཐོབ་
པར་ཤོག །
སྤྱོད་འཇུག་སྨོན་ལམ།
༈ བདག་གིས་བྱང་ཆུབ་སྤོད་པ་ལ། །འཇུག་པ་རྣམ་པར་བརྩམས་
པ་ཡི། །དགེ་བ་གང་དེས་འགྲོ་བ་ཀུན། །བྱང་ཆུབ་སྤྱོད་ལ་འཇུག་
པར་ཤོག །ཕྱོགས་རྣམས་ཀུན་ན་ལུས་དང་སེམས། །སྡུག་བསྔལ་
ནད་པ་ཇི་སྙེད་པ། །དེ་དག་བདག་གི་བསོད་ནམས་ཀྱིས། །བདེ་དགའ་
རྒྱ་མཚོ་ཐོབ་པར་ཤོག །དེ་དག་འཁོར་བ་ཇི་སྲིད་དུ། །ནམ་ཡང་བདེ་
ལས་ཉམས་མ་གྱུར། །འགྲོ་བས་བླ་ན་མེད་པ་ཡི། །བདེ་བ་རྒྱུན་མི་
འཆད་ཐོབ་ཤོག །འཇིག་རྟེན་ཁམས་ན་དམྱལ་བ་དག །གང་དག་
ཇི་སྙེད་ཡོད་པ་རྣམས། །དེ་དག་ཏུ་ནི་ལུས་ཅན་རྣམས། །བདེ་ཅན་
བདེ་བས་དགའ་བར་ཤོག །གྲང་བས་ཉམ་ཐག་དྲོ་ཐོབ་ཤོག །བྱང་
ཆུབ་སེམས་དཔའི་སྤྲིན་ཆེན་ལས། །བྱུང་བའི་ཆུ་བོ་མཐའ་ཡས་

ཀྱིས། །ཚ་བས་ཉམ་ཐག་བསིལ་བར་ཤོག །རལ་གྲི་ལོ་མའི་ནགས་
ཚལ་ཡང་། །དེ་ལ་དགའ་ཚལ་སྡུག་གུར་ཤོག །ཤལ་མ་ལི་ཡི་སྡོང་
པོ་ཡང་། །དཔག་བསམ་ཤིང་དུ་འཁྲུངས་པར་ཤོག །མཐིང་རིལ་
ངུར་པ་དག་དང་ངང་པ་དང་། །བཞད་སོགས་སྐད་སྙན་འབྱིན་པས་
མཛེས་གྱུར་ཅིག །པདྨ་དྲི་བསུང་ཆེ་ལྡན་མཚོ་དག་གིས། །དམྱལ་
བའི་ས་ཕྱོགས་དག་ནི་ཉམས་དགར་ཤོག །སོལ་ཕུང་དེ་དག་རིན་ཆེན་
ཕུང་པོར་གྱུར། །ས་བསྲེགས་ཤེལ་གྱི་ས་གཞི་བསྟར་བར་ཤོག །
བསྡུས་འཇོམས་རི་བོ་རྣམས་ཀྱང་མཆོད་པ་ཡི། །གཞལ་མེད་ཁང་
གྱུར་བདེ་གཤེགས་གང་བར་ཤོག །མདག་མ་རྡོ་བསྲེགས་མཚོན་
གྱི་ཆར་པ་དག །དེང་ནས་བཟུང་སྟེ་མེ་ཏོག་ཆར་པར་གྱུར། །ཕན་
ཚུན་མཚོན་གྱིས་འདེབས་པ་དེ་ཡང་ནི། །དེང་ནས་བརྩེ་ཕྱིར་མེ་
ཏོག་འཕེན་པར་ཤོག །ཆུ་བོ་རབ་མེད་མེ་དོང་འདྲ་ནང་བྱིང་བ་དག །
ཤ་ཀུན་ཞིག་གྱུར་རུས་གོང་མེ་ཏོག་ཀུན་དའི་མདོག །བདག་གི
དགེ་བའི་སྟོབས་ཀྱིས་ལྷ་ཡི་ལུས་ཐོབ་ནས། །ལྷ་མོ་རྣམས་དང་ལྷན་
ཅིག་དལ་གྱིས་འབབ་གནས་ཤོག །ཅི་ཕྱིར་འདིར་ནི་གཤིན་རྗེའི
མི་དང་ཁྭ་དང་བྱ་རྒོད་མི་བཟད་རྣམས་སྐྲག་བྱེད། །ཀུན་ནས་མུན
བསལ་བདེ་དགའ་སྐྱེད་པའི་མཐུ་བཟང་འདི་ཀོ་སུ་ཡི་མཐུ་སྙམ་སྟེ།

གྱེན་དུ་བལྟས་ན་ནམ་མཁའི་དཀྱིལ་ན་ཕྱག་ན་རྡོ་རྗེ་འབར་བ་བཞུགས་
མཐོང་ནས། །རབ་ཏུ་དགའ་བའི་ཤུགས་ཀྱིས་སྡིག་དང་བྲལ་ནས་
དེ་དང་ལྷན་ཅིག་འགྲོ་བར་ཤོག །མེ་ཏོག་ཆར་པ་སྤོས་ཆུ་དང་འདྲེས་
འབབ་པ་ཡིས། །དམྱལ་བའི་མེ་དག་ཆིལ་ཆིལ་གསོད་པ་མཐོང་
གྱུར་ནས། །གློ་བུར་བདེ་བས་ཚིམ་པ་འདི་ཅི་བསམ་པ་དང་། །སེམས་
དམྱལ་རྣམས་ཀྱིས་ཕྱག་ན་པདྨོ་མཐོང་བར་ཤོག །གྲོགས་དག་
འཇིགས་པ་བོར་ལ་རིངས་པར་ཚུར་ཤོག་འུ་བུའི་ཐད་དུ་ནི། །གང་
གིས་མཐུ་ཡིས་སྡུག་བསྔལ་ཐམས་ཅད་དང་བྲལ་དགའ་བའི་ཤུགས་
ཕྱིན་ལ། །འགྲོ་བ་ཀུན་ནས་ཡོངས་སྐྱོབ་བྱང་ཆུབ་སེམས་དཔའ་
བརྩེ་བ་སྐྱེས་གྱུར་པ། །གཞོན་ནུ་ཟུར་ཕུད་ཅན་འབར་འཇིགས་པ་
མེད་པར་བྱེད་པ་ཅི་ཞིག་ཕྱིན། །ཁྱོད་ཀྱི་ལྷ་བརྒྱའི་ཅོད་པན་དག་གིས་
ཞབས་ཀྱི་པདྨོ་ལ་མཆོད་ཅིང་། །ཐུགས་རྗེས་བརླན་སྤྱན་དབུ་ལ་
མེ་ཏོག་དུ་མའི་ཚོགས་ཀྱི་ཆར་འབེབ་པ། །ཁང་བརྩེགས་ཡིད་འོང་
ལྷ་མོ་སྟོང་ཕྲག་བསྟོད་དབྱངས་སྒྲོག་ལྡན་འདི་ལྟོས་ཞེས། །འཇམ་
དབྱངས་དེ་འདྲ་མཐོང་ནས་ད་ནི་སེམས་དམྱལ་ཅ་ཅོ་འདོན་པར་
ཤོག །དེ་ལྟར་བདག་གི་དགེ་རྩས་ཀུན་ཏུ་བཟང་ལ་སོགས། །བྱང་
ཆུབ་སེམས་དཔའ་སྒྲིབ་པ་མེད་སྤྲིན་བདེ་བ་དང་། །བསིལ་ཞིང་དྲི་

ཞིམ་ངད་ལྡན་ཆར་པ་འབེབས་མཐོང་ནས། །སེམས་ཅན་དམྱལ་བ་
དེ་དག་མངོན་པར་དགའ་གྱུར་ཅིག ༈ །དུད་འགྲོ་རྣམས་ནི་གཅིག་
ལ་གཅིག །ཟ་བའི་འཇིགས་དང་བྲལ་བར་ཤོག །སྒྲ་མི་སྙན་པའི་
མི་བཞིན་དུ། །ཡི་དྭགས་རྣམས་ནི་བདེ་བར་འགྱུར། །འཕགས་པ་
སྤྱན་རས་གཟིགས་དབང་གི །ཕྱག་ནས་འབབ་པའི་འོ་རྒྱུན་གྱིས། །
ཡི་དྭགས་རྣམས་ནི་ཚིམ་བྱས་ཤིང་། །ཁྲུས་བྱས་རྟག་ཏུ་བསིལ་བར་
ཤོག །ལོང་བ་རྣམས་ཀྱིས་གཟུགས་མཐོང་ཞིང་། །འོན་པས་རྟག་
ཏུ་སྒྲ་ཐོས་ཤོག །ལྷ་མོ་སྒྱུ་འཕྲུལ་ཇི་བཞིན་དུ། །སྦྲུམ་མའང་གནོད་
མེད་བཙའ་བར་ཤོག །གཅེར་བུ་རྣམས་ཀྱིས་གོས་དག་དང་། །
བཀྲེས་པ་རྣམས་ཀྱིས་ཟས་དང་ནི། །སྐོམ་པ་རྣམས་ཀྱིས་ཆུ་དག་
དང་། །བཏུང་བ་ཞིམ་པོ་ཐོབ་པར་ཤོག །བཀྲེན་པ་རྣམས་ཀྱིས་ནོར་
ཐོབ་ཤོག །མྱ་ངན་ཉམ་ཐག་དགའ་ཐོབ་ཤོག །ཡིད་ཆད་རྣམས་ཀྱང་
ཡིད་གསོས་ཤིང་། །བརྟན་པ་ཕུན་སུམ་ཚོགས་པར་ཤོག །སེམས་
ཅན་ནད་པ་ཇི་སྙེད་པ། །མྱུར་དུ་ནད་ལས་ཐར་གྱུར་ཅིག །འགྲོ་བའི་
ནད་རྣམས་མ་ལུས་པ། །རྟག་ཏུ་འབྱུང་བ་མེད་པར་ཤོག །སྐྲག་པ་
རྣམས་ནི་འཇིགས་མེད་ཤོག །བཅིངས་པ་རྣམས་ནི་གྲོལ་བར་གྱུར། །
མཐུ་མེད་རྣམས་ནི་མཐུ་ལྡན་ཞིང་། །སེམས་ནི་ཕན་ཚུན་གཉེན་

གྱུར་ཅིག །མགྲོན་པོ་དག་ནི་ཐམས་ཅད་ལ། །ཕྱོགས་རྣམས་ཐམས་
ཅད་བདེ་བར་ཤོག །གང་གི་དོན་དུ་འགྲོ་བྱེད་པ། །དེ་འབད་མི་དགོས་
འགྲུབ་གྱུར་ཅིག །གྲུ་དང་གྲུ་ཆེན་ཞུགས་པ་རྣམས། །ཡིད་ལ་བསམས་
པ་གྲུབ་གྱུར་ཏེ། །ཆུ་ཡི་ངོགས་སུ་བདེར་ཕྱིན་ནས། །གཉེན་དང་ལྷན་
ཅིག་དགའ་བར་ཤོག །མྱ་ངམ་ལམ་གོལ་འཁྱམས་པ་རྣམས། །མགྲོན་
པོ་དག་དང་ཕྲད་གྱུར་ནས། །ཆོམ་རྐུན་སྟག་སོགས་འཇིགས་མེད་
པར། །མི་ངལ་བདེ་བླག་འདོང་བར་ཤོག །དགོན་སོགས་ལམ་མེད་
ཉམ་ང་བར། །བྱིས་པ་རྒན་པོ་མགོན་མེད་པ། །གཉིད་ལོག་མྱོས་
ཤིང་རབ་མྱོས་རྣམས། །ལྷ་དག་སྲུང་བར་བྱེད་པར་ཤོག །མི་དལ་
ཀུན་ལས་ཐར་པ་དང་། །དད་དང་ཤེས་རབ་བརྩེ་ལྡན་ཞིང་། །ཟས་
དང་སྤོད་པ་ཕུན་ཚོགས་ནས། །རྟག་ཏུ་ཚེ་རབས་དྲན་པར་ཤོག །
ཐམས་ཅད་ནམ་མཁའ་མཛོད་བཞིན་དུ། །ལོངས་སྤྱོད་ཆད་པ་མེད་
པར་ཤོག །རྩོད་པ་མེད་ཅིང་འཚེ་མེད་པར། །རང་དབང་དུ་ནི་སྤྱོད་
པར་ཤོག །སེམས་ཅན་གཟི་བརྗིད་ཆུང་ངུ་གང་། །དེ་དག་གཟི་བརྗིད་
ཆེན་པོར་ཤོག །དཀའ་ཐུབ་ཅན་གང་གཟུགས་ངན་པ། །གཟུགས་
བཟང་ཕུན་སུམ་ཚོགས་གྱུར་ཅིག །འཇིག་རྟེན་བུད་མེད་ཇི་སྙེད་
པ། །དེ་དག་སྐྱེས་པ་ཉིད་གྱུར་ཅིག །མ་རབས་རྣམས་ནི་མཐོ་ཐོབ་

ཅིང༌། །ང་རྒྱལ་དག་ཀྱང་བཅོམ་པར་ཤོག །བདག་གི་བསོད་ནམས
འདི་ཡིས་ནི། །སེམས་ཅན་ཐམས་ཅད་མ་ལུས་པ། །སྡིག་པ་ཐམས་
ཅད་སྤངས་ནས་ནི། །རྟག་ཏུ་དགེ་བ་བྱེད་པར་ཤོག །བྱང་ཆུབ་
སེམས་དང་མི་འབྲལ་ཞིང་། །བྱང་ཆུབ་སྤྱོད་ལ་གཞོལ་བ་དང་། །
སངས་རྒྱས་རྣམས་ཀྱིས་ཡོངས་བཟུང་ཞིང༌། །བདུད་ཀྱི་ལས
རྣམས་སྤངས་པར་ཤོག །སེམས་ཅན་འདི་དག་ཐམས་ཅད་ནི། །ཚེ
ཡང་དཔག་མེད་རིང་བར་ཤོག །རྟག་ཏུ་བདེ་བར་འཚོ་འགྱུར་ཞིང་།
འཆི་བའི་སྒྲ་ཡང་གྲགས་མ་གྱུར། །དཔག་བསམ་ཤིང་གི་སྐྱེད་མོས
ཚལ། །སངས་རྒྱས་དང་ནི་སངས་རྒྱས་སྲས། །ཆོས་སྙན་སྒྲོག་པས
གང་བ་ཡིས། །ཕྱོགས་རྣམས་ཐམས་ཅད་གང་བར་ཤོག །ཐམས
ཅད་དུ་ཡང་ས་གཞི་དག །བསེག་མ་ལ་སོགས་མེད་པ་དང་། །ལག
མཐིལ་མཉམ་པ་བཻཌཱུརྱའི། །རང་བཞིན་འཇམ་པོར་གནས་པར་གྱུར།
འཁོར་གྱི་དཀྱིལ་འཁོར་ཡོད་དགུར་ཡང་། །བྱང་ཆུབ་སེམས་དཔ་
མང་པོ་དག །རང་གི་ལེགས་པའི་ས་སྟེང་དག །བརྒྱན་པར་མཛ་
པས་བཞུགས་གྱུར་ཅིག །ལུས་ཅན་ཀུན་གྱིས་བུ་དང་ནི། །ཤི་
དང་འོད་ཟེར་ཐམས་ཅད་དང་། །ནམ་མཁའ་ལས་ཀྱང་ཆོས་ཀྱི་སྒྲ།
རྒྱུན་མི་འཆད་པར་ཐོས་པར་ཤོག །དེ་དག་རྟག་ཏུ་སངས་རྒྱ་

དང་། །སངས་རྒྱས་སྲས་དང་ཕྲད་གྱུར་ཅིག །མཆོད་པའི་སྤྲིན་ནི་
མཐའ་ཡས་པས། །འགྲོ་བའི་བླ་མ་མཆོད་པར་ཤོག །ལྷས་ཀྱང་
དུས་སུ་ཆར་འབེབས་ཤིང་། །ལོ་ཏོག་ཕུན་སུམ་ཚོགས་པར་ཤོག །
རྒྱལ་པོ་ཆོས་བཞིན་བྱེད་གྱུར་ཅིག། །འཇིག་རྟེན་དག་ཀྱང་དར་བར་
ཤོག །སྨན་རྣམས་མཐུ་དང་ལྡན་པ་དང༌། །གསང་སྔགས་བཟླས་
བརྗོད་འགྲུབ་པར་ཤོག །མཁའ་འགྲོ་སྲིན་པོ་ལ་སོགས་པ། །སྙིང་རྗེའི་
སེམས་དང་ལྡན་གྱུར་ཅིག །སེམས་ཅན་འགའ་ཡང་སྡུག་མ་གྱུར།
སྡིག་པར་མ་གྱུར་ན་མ་གྱུར། །འཇིགས་དང་བརྙས་པར་མི་འགྱུར་
ཞིང་། །འགའ་ཡང་ཡིད་མི་བདེ་མ་གྱུར། །གཙུག་ལག་ཁང་རྣམས་
ཀློག་པ་དང་། །ཁ་ཏོན་གྱིས་རྒྱས་ལེགས་གནས་ཤོག །རྟག་ཏུ་དགེ་
འདུན་མཐུན་པ་དང་། །དགེ་འདུན་དོན་ཡང་འགྲུབ་པར་ཤོག །བསླབ་
པ་འདོད་པའི་དགེ་སློང་དག །དབེན་པ་དག་ཀྱང་ཐོབ་པར་ཤོག །
གཡེང་བ་ཐམས་ཅད་སྤངས་ནས་ནི། །སེམས་ནི་ལས་རུང་སྒོམ་
གྱུར་ཅིག །དགེ་སློང་མ་རྣམས་རྙེད་ལྡན་ཞིང་། །འཐབ་དང་གནོད་
པ་སྤངས་པར་ཤོག །དེ་བཞིན་རབ་ཏུ་བྱུང་བ་ཀུན། །ཚུལ་ཁྲིམས་
ཉམས་པ་མེད་གྱུར་ཅིང་། །ཚུལ་ཁྲིམས་འཆལ་བས་ཡིད་བྱུང་ནས། །
རྟག་ཏུ་སྡིག་པ་ཟད་བྱེད་ཤོག །བདེ་འགྲོ་དག་ཀྱང་ཐོབ་གྱུར་ནས། །

དེར་ཡང་བརྟུལ་ཞུགས་མི་ཉམས་ཤོག །མཁས་པ་རྣམས་ནི་བཀུར་
བ་དང༌། །བསོད་སྙོམས་དག་ཀྱང་རྙེད་པར་ཤོག །རྒྱུད་ནི་ཡོངས་
སུ་དག་པ་དང་། །ཕྱོགས་རྣམས་ཀུན་ཏུ་གྲགས་པར་ཤོག །ངན་སོང་
སྡུག་བསྔལ་མི་མྱོང་ཞིང་། །དཀའ་བ་སྤྱད་པ་མེད་པར་ཡང་། །ལྷ་
བས་ལྷག་པའི་ལུས་ཀྱིས་ནི། །དེ་དག་སངས་རྒྱས་མྱུར་འཐོབ་ཤོག །
སེམས་ཅན་ཀུན་གྱིས་ལན་མང་དུ། །སངས་རྒྱས་ཐམས་ཅད་མཆོད་
བྱེད་ཅིང་། །སངས་རྒྱས་བདེ་བ་བསམ་ཡས་ཀྱིས། །རྟག་ཏུ་བདེ་དང་
ལྡན་གྱུར་ཅིག །བྱང་ཆུབ་སེམས་དཔའ་རྣམས་ཀྱིས་ནི། །འགྲོ་དོན་
ཐུགས་ལ་དགོངས་འགྲུབ་ཤོག །མགོན་པོ་ཡིས་ནི་གང་དགོངས་
པ། །སེམས་ཅན་རྣམས་ལ་དེ་འབྱོར་ཤོག །དེ་བཞིན་རང་སངས་
རྒྱས་རྣམས་དང༌། །ཉན་ཐོས་རྣམས་ཀྱང་བདེ་གྱུར་ཅིག །བདག་
ཀྱང་འཇམ་དབྱངས་བཀའ་དྲིན་གྱིས། །ས་རབ་དགའ་བ་ཐོབ་བར་
དུ། །རྟག་ཏུ་ཚེ་རབས་དྲན་པ་དང་། །རབ་ཏུ་བྱུང་བ་ཐོབ་པར་ཤོག །
བདག་ནི་ཁ་ཟས་ཀྱི་གནས་ཀྱང་། །ཉམས་དང་ལྡན་ཞིང་འཚོ་བར་
ཤོག །ཚེ་རབས་ཀུན་ཏུ་དབེན་གནས་པ། །ཕུན་སུམ་ལྡན་པ་ཐོབ་
པར་ཤོག །གང་ཚེ་བལྟ་བར་འདོད་པའམ། ། ཅུང་ཟད་འདྲི་བར་འདོད་
ན་ཡང་། མགོན་པོ་འཇམ་དབྱངས་དེ་ཉིད་ནི། ། གེགས་མེད་པར་

ཡང་མཐོང་བར་ཤོག །ཕྱོགས་བཅུ་ནམ་མཁའི་མཐས་གཏུགས་
པའི། །སེམས་ཅན་ཀུན་དོན་བསྒྲུབ་པའི་ཕྱིར། །ཇི་ལྟར་འཇམ་
དབྱངས་སྤྱོད་མཛད་པ། །བདག་གི་སྤྱོད་པའང་དེ་འདྲར་ཤོག །
ཇི་སྲིད་ནམ་མཁའ་གནས་པ་དང༌། །འགྲོ་བ་ཇི་སྲིད་གནས་གྱུར་
པ། །དེ་སྲིད་བདག་ནི་གནས་གྱུར་ནས། །འགྲོ་བའི་སྡུག་བསྔལ་
སེལ་བར་ཤོག །འགྲོ་བའི་སྡུག་བསྔལ་གང་ཅིའང་རུང་། །དེ་ཀུན་
བདག་ལ་སྨིན་གྱུར་ཅིག །བྱང་ཆུབ་སེམས་དཔའི་དགེ་འདུན་གྱིས། །
འགྲོ་བ་བདེ་ལ་འགོད་པར་ཤོག །འགྲོ་བའི་སྡུག་བསྔལ་སྨན་གཅིག་
པུ། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་
སྟི་དང༌། །བཅས་ཏེ་ཡུན་རིང་གནས་གྱུར་ཅིག །གང་གི་དྲིན་གྱིས་
དགེ་བློ་འབྱུང་། །འཇམ་པའི་དབྱངས་ལ་ཕྱག་འཚལ་ལོ། །གང་གི་
དྲིན་གྱིས་བདག་དར་བ། །དགེ་བའི་བཤེས་ལའང་བདག་ཕྱག་འཚལ། །

འཇམ་དབྱངས་ཀྱི་གསོལ་འདེབས་ཤེས་
བྱའི་མཁའ་དབྱིངས་མ།
༈ ཤེས་བྱའི་མཁའ་དབྱིངས་ཟབ་ཅིང་ཡངས་པ་ལ། །བློ་གྲོས་དཀྱིལ་
འཁོར་རྒྱས་པའི་འོད་ཟེར་གྱིས། །སྐྱེ་དགུའི་མི་ཤེས་མུན་པའི་ཚོགས་
རྣམས་ཀུན། །གསལ་བྱེད་དབང་པོ་འཇམ་པའི་དབྱངས་ལ་འདུད། །
དེང་ནས་བཟུང་སྟེ་བྱང་ཆུབ་སྙིང་པོའི་བར། །ཁྱོད་མིན་བདག་ལ་སྐྱབས་
གཞན་མ་མཆིས་པས། །ལས་ཀྱི་དབང་གིས་རིགས་དྲུག་གར་སྐྱེས་
ཀྱང་། །འཁོར་བའི་འཇིགས་ལས་སྐྱོབས་ཤིག་འཇམ་པའི་དབྱངས། །
བདག་ནི་ཚེ་འདིའི་འདུ་བྱེད་གཏོང་བ་ན། །བརྩེ་ཞིང་བྱམས་པའི་
གཉེན་བཤེས་ཀུན་དང་བྲལ། །རྔམས་ཤིང་འཇིགས་པའི་གཤིན་
རྗེས་ཟིན་པའི་ཚེ། །གཤིན་རྗེའི་འཇིགས་ལས་སྐྱོབས་ཤིག་འཇམ་
པའི་དབྱངས། །ཐོག་མེད་དུས་ནས་ལས་ངན་བསགས་པའི་མཐུས། །
སྲིད་པ་བར་དོའི་ཉོན་མོངས་རླུང་ཤུགས་ཀྱིས། །བཟོད་དཀའ་ངན་
འགྲོའི་གཡང་སར་འཁྱེར་སྲིད་པས། །ཉོན་མོངས་རླུང་སྒོ་ཆོད་ཅིག་
འཇམ་པའི་དབྱངས། །བར་དོའི་རྣམ་ཤེས་ཉིང་མཚམས་སྦྱོར་བའི་ཚེ། །

མི་ཁོམ་བརྒྱད་པོ་དག་ལས་རབ་འདས་ཤིང་། །ཐུབ་བསྟན་རྒྱལ་མཚན་
འཛིན་པའི་རིགས་དག་ཏུ། །སྐྱེ་བའི་རྟེན་འབྲེལ་སྒྲིགས་ཤིག་འཇམ་
དཔལ་དབྱངས། །སྐྱེ་བ་ཕྱི་མ་མཐོ་རིས་ཡོན་ཏན་མཆོག །བདུན་གྱི་
མཛེས་པའི་དལ་འབྱོར་ལུས་ཐོབ་ནས། །བསྟན་པ་ཚུལ་བཞིན་འཛིན་
པའི་བཤེས་གཉེན་དང་། །མཇལ་བའི་རྟེན་འབྲེལ་སྒྲིགས་ཤིག་འཇམ་
པའི་དབྱངས། །ཐབས་མཁས་ཐུགས་རྗེ་ལྡན་པའི་བཤེས་གཉེན་
དེས། །ལེགས་པར་གསུངས་པའི་གསུང་རབ་རྒྱ་མཚོའི་ཚོགས། །
ཚུལ་བཞིན་རྟོགས་ནས་གཞན་ལ་སྟོན་ནུས་པའི། །རྣམ་དཔྱོད་བློ་
གྲོས་སྩོལ་ཅིག་འཇམ་པའི་དབྱངས། ༈ ཚེ་རབས་ཀུན་ཏུ་གཞན་དོན་
ཁོ་ནའི་ཕྱིར། །སེར་སྣ་མེད་པར་བདོག་པ་ཀུན་གཏོང་ཞིང་། །རྣམ་
གཡེང་སྤང་པའི་བསམ་གཏན་སྒོམ་པ་སོགས། །ཕར་ཕྱིན་དྲུག་ལྡན་
སྩོལ་ཅིག་འཇམ་པའི་དབྱངས། །འཁོར་བའི་ཚ་གདུང་སེལ་བའི་
བསིལ་བྱེད་མཆོག །གསུང་རབ་གངས་རིའི་ངོས་ལ་བལྟ་འདོད་
ཀྱང་། །རྣམ་གཡེང་ལེ་ལོའི་འདམ་དུ་བྱིང་ལགས་པས། །མྱུར་མགྱོགས་
ཐུགས་རྗེས་ཟུངས་ཤིག་འཇམ་པའི་དབྱངས། །ཟབ་མོ་ལྟ་བའི་ལམ་
ལ་རབ་ཞུགས་ནས། །རྣམ་གྲོལ་ཐར་པའི་གླིང་དུ་འགྲོ་འདོད་ཀྱང་། །
སྐལ་དམན་བདག་ནི་འཁོར་བའི་ཞགས་པས་བཅིངས། །འཁོར་བའི་

ཞེན་ཐག་ཆོད་ཅིག་འཇམ་པའི་དབྱངས། །རང་དོན་ཉེར་ཞི་ཀུནྡའི་
ཚལ་སྤངས་ནས། །རླབས་ཆེན་རྒྱལ་བའི་པད་ཚལ་བལྟ་འདོད་ཀྱང༌། །
བདག་གི་བློ་མིག་མ་རིག་མུན་པས་བསྒྲིབས། །མ་རིག་འཐིབས་
པོ་སེལ་ཅིག་འཇམ་པའི་དབྱངས། །མདོར་ན་བདག་སོགས་སྐྱེ་བ
ཐམས་ཅད་དུ། །གསུང་རབ་རྒྱ་མཚོའི་ཚོགས་ལ་བརྟེན་བྱེད་ཅིང༌། །
འགྲོ་ལ་འདོད་རྒུ་མ་ལུས་འབྱུང་བ་ཡི། །ཡིད་བཞིན་ནོར་བུར་གྱུར
ཅིག་འཇམ་པའི་དབྱངས། །འཇམ་དབྱངས་ཁྱོད་ལ་གསོལ་བ་བཏབ་
པའི་མཐུས། །ཚོགས་གཉིས་རྣམ་པར་དག་པའི་གྲུ་ཆེན་གྱིས། །འགྲོ་
ཀུན་སྲིད་པའི་མཚོ་ལས་སྒྲོལ་བ་ལ། །བདག་ཀྱང་ཁྱོད་བཞིན་གྱུར་
ཅིག་འཇམ་པའི་དབྱངས། ༈དུས་འདི་ནས་ནི་བཟུང་ནས་སུ།
ཕྱི་མ་བྱང་ཆུབ་མ་ཐོབ་བར། །རྗེ་བཙུན་འཇམ་དབྱངས་ཁྱེད་ཉིད་ནི།
བདག་གི་བླ་མ་མཛད་དུ་གསོལ། །གང་ཚེ་བལྟ་བར་འདོད་པའམ།།
ཅུང་ཟད་དྲི་བར་འདོད་ན་ཡང་། །མགོན་པོ་འཇམ་དབྱངས་ཁྱོད་ཉིད་
ནི། །གེགས་མེད་པར་ཡང་མཐོང་བར་ཤོག །བརྩེ་ལྡན་ཁྱོད་ཀྱི་མཁྱེན་
རབ་འོད་ཟེར་གྱིས། །བདག་བློའི་གཏི་མུག་མུན་པ་རབ་གསལ་ནས།
བཀའ་དང་བསྟན་བཅོས་གཞུང་ལུགས་རྟོགས་པ་ཡི། །བློ་གྲོས་སྤོབས་
པའི་སྣང་བ་སྩལ་དུ་གསོལ། །ཤེས་པས་སྲིད་ལས་མི་གནས་ཤིང་། །

སྙིང་རྗེ་ཞི་ལ་མི་གནས་པར། །མྱ་ངན་འདས་དང་འཁོར་མི་གནས། །
འཇམ་དབྱངས་ཐུགས་ཀྱིས་དངོས་གྲུབ་སྩོལ། །ཕྱོགས་བཅུ་ནམ་
མཁའི་མཐར་གཏུགས་པའི། །སེམས་ཅན་ཀུན་དོན་སྒྲབ་བྱའི་ཕྱིར། །
ཇི་ལྟར་འཇམ་དབྱངས་སྤྱོད་མཛད་པ། །བདག་སོགས་སྤྱོད་པའང་དེ་
འདྲར་ཤོག །བདག་ཀྱང་འཇམ་དབྱངས་བཀའ་དྲིན་གྱིས། །ས་རབ་
དགའ་བ་ཐོབ་བར་དུ། །རྟག་ཏུ་ཚེ་རབས་དྲན་པ་དང་། །རབ་ཏུ་བྱུང་བ་
ཐོབ་པར་ཤོག །
འཇམ་མགོན་ས་པཎ་གྱི་གསོལ་འདེབས་སྨོན་ལམ།
༈ རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་
པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་
སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག །དེར་ནི་
དམིགས་ཡུལ་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་བ་ཕྲག་
བརྒྱ་ཡིས། །བློ་ཡི་སྟོབས་ཀྱི་ཕྱོགས་བཅུ་རྣམས་སུ་ཡང་། །སེམས་
ཅན་རྣམས་ལ་ཕན་པ་མང་པོ་བགྱི། །སྨོན་ལམ་རྒྱལ་པོ་འདི་དག་མཆོག་
གི་གཙོ། །མཐའ་ཡས་འགྲོ་བ་ཀུན་ལ་ཕན་བྱེད་ཅིང་། །ཀུན་ཏུ་བཟང་

པོས་བརྒྱན་པའི་གཞུང་གྲུབ་སྟེ། །ངན་སོང་གནས་རྣམས་མ་ལུས་
སྟོང་པར་ཤོག །རྒྱལ་བའི་སྐུ་གསུང་ཐུགས་ཀྱི་ངོ་བོ་ཉིད། །ཡོན་ཏན་
རིན་ཆེན་དཔག་ཏུ་མེད་པའི་གཏེར། །རྒྱ་ཆེ་རྒྱུན་མི་ཆད་པའི་འཕྲིན་
ལས་ཅན། །ཆོས་རྗེ་རིན་པོ་ཆེ་ལ་གསོལ་བ་འདེབས། །གསོལ་བ
འདེབས་སོ་བླ་མ་རིན་པོ་ཆེ། །གསོལ་བ་འདེབས་སོ་རྗེ་བཙུན་ས་
སྐྱ་པ། །འགྲོ་ཀུན་སྲིད་པའི་རྒྱ་མཚོ་ལས་སྒྲོལ་ཞིང་། །མྱ་འདས་དམན་
པའི་ཡང་ས་རབ་སྤངས་ཏེ། །བླ་མེད་བྱང་ཆུབ་མཆོག་ལ་སྦྱོར་མཛད་
པའི། །ཆོས་རྗེ༴ གསོལ་བ་འདེབས༴ གསོལ་བ་འདེབས༴ སྐལ་དམན་
སེམས་ཅན་གདུལ་བའི་དོན་གྱི་ཕྱིར། །དུས་གསུམ་རྒྱལ་བའི་འཕྲིན་
ལས་གཅིག་བསྡུས་ནས། །ཐ་མལ་ཚུལ་གྱིས་འགྲོ་བའི་དོན་མཛད
པའི། །ཆོས་རྗེ༴ གསོལ་བ་འདེབས༴ གསོལ་བ་འདེབས༴༈ བདེ
གཤེགས་མང་པོས་བསྒྲལ་བར་མ་ནུས་པའི། །དམུ་རྒོད་གདུལ་དཀའི་
སེམས་ཅན་མང་པོ་རྣམས། །བརྒལ་དཀའ་འཁོར་བའི་མཚོ་ལས་
སྒྲོལ་མཛད་པའི། ཆོས་རྗེ༴ གང་ཞིག་གུས་པ་ཆེན་པོས་ཉེར་བསྟེན་ན།།
གནས་སྐབས་མཐར་ཐུགས་དགོས་འདོད་མ་ལུས་པ། །འབད་རྩོལ་
མེད་པར་མྱུར་དུ་སྩོལ་མཛད་པའི། །ཆོས་རྗེ༴ དོན་མེད་ཚེ་འདིའི་
བྱ་བ་སྒྲུབ་བསྒྲུབ་ནས། །དོན་ཆེན་ཡལ་བར་དོར་བའི་སྙིང་མེད་པོ། །

དལ་འབྱོར་མི་ལུས་སྟོང་ལོག་བྱེད་ཉེན་གདལ། །ཚེ་འདི་བློ་ཡིས་
ཐོང་བར་བྱིན་གྱིས་རློབས། །དེ་རིང་ཙམ་ཡང་མི་འ་ཆིའི་གདེང་
མེད་ཀྱང་། གཏན་དུ་སྡོད་སྐྲབ་བྱེད་པའི་ངང་རིང་པོ། །འཆི་ཁར་
འབྲང་ལག་འཐབ་མོ་འཆོར་ཉན་གདལ། འཆི་བ་རྗེས་སུ་དྲན་པར༴
ད་ལྟའི་སྡུག་བསྔལ་ཕྲ་མོ་མི་བཟོད་ཀྱང་། །ལས་འབྲས་ཁྱད་དུ་གསོད་
པའི་སྙིང་ཁམས་ཅན། །འཇིགས་རུང་ངན་འགྲོའི་གཡང་སར་འཆོར་
ཉེན་གདལ། །ཉིན་མཚན་ཆོས་ཀྱིས་འདའ་བར༴ འགྲོ་བའི་སྡུག་
བསྔལ་མཐོང་ཐོས་དྲན་གྱུར་ཀྱང་། བ་སྤུ་གཡོ་འགུལ་མེད་པའི་
སྙིང་རིང་པོ། །རང་གཞན་དོན་གཉིས་རེ་ཐག་ཆད་ཉེན་གདའ།
བྱམས་དང་སྙིང་རྗེ་འབྱོང་བར༴ གཞན་གནོད་གཞིར་བཅས་སྤོང་
བར་ཁ་བླངས་ནས། །དགྲ་ལ་སྡུག་ལས་མཐོངས་པའི་ཕོ་རྒོད་པོ། །
རང་གི་སྡོམ་གསུམ་ཡུལ་ནས་འདོན་ཉེར་གདའ། །གནོད་སེམས་
རྩད་ནས་ཐོན་པར༴ ༈ དགེ་སྦྱོང་ཆོས་བཞི་སྒྲིབ་པར་ཁས་བླངས་
ནས། །ཁ་དྲག་དབང་ཆེན་འདོད་པའི་ང་རྒྱལ་ཅན། ཁས་བླངས་ཐོག་
ཏུ་ཁེལ་བ་མི་གདའོ། །རྟག་ཏུ་དམན་ཆ་འཛིན་པར༴ འགྲོ་ཀུན་ཕན་
བདེ་སྒྲུབ་པར་ཁས་བླངས་ན་ས། །གཞན་གྱིས་འབྱོར་ལ་ཁྲོ་བོའི་
ཕྲག་དོག་ཅན། །ཁས་ལེན་ཆེ་ལ་ཉམས་ལེན་ཞན་པ་གདའ། །གཞན་

བདེ་དགའ་བར་སྐྱེད་པར༴།བདག་བས་གཞན་གཅེས་བསྒོམ་པར་
ཁས་བླངས་ན་ས། །གནོད་ལེན་གནོད་པས་འཇལ་བའི་ཞེ་བཞག་
ཅན། །རང་གཞན་གཉིས་ཕུང་ལས་ལ་སྦྱོར་ཉེན་གདའ། །གནོད་ལེན་
ཕན་པ་སྒྲུབ་པར༴ ལྟོ་འགྲང་ཉི་མ་དྲོས་ཚེ་ཆོས་པའི་གཟུགས། །རྐྱེན་
ངན་སྡུག་བསྔལ་བྱུང་ཚེ་ཐ་མལ་པ། །རང་སེམས་ཆོས་དང་འགྲེ་བ་མི་
གདའོ། །རྐྱེན་ངན་ལམ་དུ་ལོང་འགྲོ་ལ་ཉེ་རིང་ཆགས་སྡང་མ་སྤངས་
ཀྱང་། །སྲིད་ཞི་མཉམ་པར་སྨྲ་བའི་འུར་གཤོག་ཅན། །ཚིག་དང་ཉམས་
ལེན་འགལ་ནས་མི་གདའོ། །ཆགས་སྡང་ཉེ་རིང་སྤོང་བར༴ །ཅི་སྣང་
བདེན་པ་མེད་ཅེས་ཚིག་སྨྲས་ཀྱང་། །བསྟོད་སྨད་ཙམ་ལ་དགའ་དང་
མི་དགའ་སྐྱེ། །ཉམས་ལེན་ཕྱོགས་ཙམ་འགྲུབ་པ་མི་གདའོ། བདག་
འཛིན་རྩད་ནས་ཐོན་པར༴ ཐོགས་མེད་དུས་ཀྱི་དྲིན་ཆེན་ཕ་མ་རྣམས།།
བཟོད་དཀའི་སྡུག་བསྔལ་དྲག་པོས་གདུང་གྱུར་ཀྱང་། །བདག་ལ་
སྐྱོབ་པའི་ནུས་པ་མི་གདའོ། །མཁྱེན་བརྩེ་ནུས་ལྡན་ཁྱེད་ཀྱི་ཐུགས་
རྩེས་བཟུང༌། །ཚ་བས་གདུང་ཚེ་བསིལ་བྱེད་དྲིན་ཅན་རྣམས། །
དམྱལ་མེ་བཟོད་དཀས་ཡུན་རིང་བསྲེགས་གྱུར་ཀྱང་།།བླུན་པོ་
བདག་གི་ཅུང་ཟད་སྐྱོབ་མ་ནུས། །དེ་དག་མྱུར་དུ་སྐྱོབ་ཤིག་ཐུགས་
རྗེས་བཟུང། །ལུས་ཀྱི་དྲོད་ཀྱིས་བདག་ལུས་བསྐྱངས་པའི་མ། །

གྲང་བས་ཉེན་ནས་ཤ་རུས་གས་གྱུར་ཀྱང་། །བླུན་པོ་བདག་གིས་
ཅུང་ཟད་སྐྱོབ་མ་ནུས། །དེ་དག་མྱུར་དུ་སྐྱོབས་ཤིག་ཐུགས་རྗེས་
བཟུང།ཡང་ཡང་ནུ་ཞོས་སྐོང་བྱེད་མ་རྣམས་ཀྱིས། །ལོ་བརྒྱར་ཟས་
སྐོམ་རྙེད་པར་མ་གྱུར་ཀྱང་། །ཆུ་ཐིག་ཙམ་ཡང་སྦྱིན་པར་མ་ནུས་
སོ། །དེ་དག་མྱུར་དུ་སྐྱོབས་ཤིག་ཐུགས་རྗེས་བཟུང། །གཅིག་ལ་
གཅིག་ཟ་མི་སྡིག་ཕྲད་པ་དང་། །སྡུག་དང་བྲལ་བའི་སྐྱེ་རྒ་ན་འཆི་
སོགས། །སྡུག་བསྔལ་མང་པོས་ཉམ་ཐག་འགྲོ་བ་འདི། །མྱུར་དུ་
སྐྱོབས་ཤིག་ཚད་མེད་ཐུགས་རྗེས་ཟུངས། །སྲིད་པའི་བཙོན་རར་
སྡག་བསྔལ་མང་པོས་གཟིར། །ལས་དང་ཉོན་མོངས་འཆིངས་པ་
དམ་པོས་བཅིངས། །མགོན་སྐྱབས་མེད་པའི་འགྲོ་བ་འདི་རྣམས་
ཀྱི། །མགོན་སྐྱབས་མཛོད་ཅིག་ཚད་མེད་ཐུགས་རྗེ་ཅན།།ཞེས་པ་
འདི་རྒྱལ་སྲས་ཆོས་རྫོང་པས་མཛད་པའོ།

མཁས་གྲུབ་རཱ་ག་ཨ་རྱས་མཛད་པའི་རྣམ་དག་
བདེ་ཆེན་ཞིང་གི་སྨོན་ལམ།
ཨོཾ་ཨ་མི་དྷེ་ཝ་ཧྲཱིཿའདི་ཉིད་ཆགས་མེད་ཐུགས་དམ་མཛོད།
ལག་པ་ན་ཡང་འབད་ནས་བྲིས། །མང་པོ་འགའ་ལ་ཨེ་ཕན་བསམས། །
དཔེ་གཅོད་འདོད་མི་གདའ་ན་གཡོར། །འདི་ལས་ཕན་ཡོན་ཆེ་བ་
མེད། །འདི་ལས་ཟབ་པའི་གདམས་ངག་མེད། །ང་ཡི་ཆོས་ཀྱི་རྩ་
བ་ཡིན། །རང་གར་མ་སྐྱུར་ཉམས་ལེན་འབུངས། །འདི་ནི་མདོ་
ལུགས་ཡིན་པའི་ཕྱིར། །ལུང་མ་ཐོབ་ཀྱང་འདོན་ནི་རུང་། །ཨེ་མ་
ཧོ། འདི་ནས་ཉི་མ་ནུབ་ཀྱི་ཕྱོགས་རོལ་ན། །གྲངས་མེད་འཇིག་
རྟེན་མང་པོའི་ཕ་རོལ་ན། །ཅུང་ཟད་སྟེང་དུ་འཕགས་པའི་ཡུལ་ས་
ན། །རྣམ་པར་དག་པའི་ཞིང་ཁམས་བདེ་བ་ཅན། །བདག་གི་ཆུ་བུར་
མིག་གིས་མ་མཐོང་ཡང་། །རང་སེམས་གསལ་བའི་ཡིད་ལ་ལམ་
མེར་གསལ། །དེ་ན་བཅོམ་ལྡན་རྒྱལ་བ་འོད་དཔག་མེད། །པདྨ་རཱ་
གའི་མདོག་ཅན་གཟི་བརྗིད་འབར། །དབུ་ལ་གཙུག་ཏོར་ཞབས་ལ་
འཁོར་ལོ་སོགས། །མཚན་བཟང་སོ་གཉིས་དཔེ་བྱད་བརྒྱད་ཅུས་

སྤྲས། །ཞལ་གཅིག་ཕྱག་གཉིས་མཉམ་བཞག་ལྷུང་བཟེད་འཛིན། །
ཆོས་གོས་རྣམ་གསུམ་གསོལ་ཞིང་སྐྱིལ་ཀྲུང་གིས། །པདྨ་སྟོང་ལྡན་
ཟླ་བའི་གདན་སྟེང་དུ། །བྱང་ཆུབ་ཤིང་ལ་སྐུ་རྒྱབ་བརྟེན་མཛད་དེ།
ཐུགས་རྗེའི་སྤྱན་གྱིས་རྒྱང་ནས་བདག་ལ་གཟིགས། །གཡས་སུ་
བྱང་ཆུབ་སེམས་དཔའ་སྤྱན་རས་གཟིགས། །སྐུ་མདོག་དཀར་པོ་
ཕྱག་གཡོན་པད་དཀར་འཛིན། །གཡོན་དུ་བྱང་ཆུབ་སེམས་དཔའ་
མཐུ་ཆེན་ཐོབ། །སྔོན་པོ་རྡོ་རྗེས་མཚན་པའི་པདྨ་གཡོན། །གཡས་
གཉིས་སྐབས་སྦྱིན་ཕྱག་རྒྱ་བདག་ལ་བསྟན། །གཙོ་བོ་གསུམ་པོ་
རི་རྒྱལ་ལྷུན་པོ་བཞིན། །ལྷང་ངེ་ལྷན་ནེ་ལྷམ་མེར་བཞུགས་པའི་འཁོར།།
བྱང་ཆུབ་སེམས་དཔའི་དགེ་སློང་བྱེ་བ་འབུམ། །ཀུན་ཀྱང་གསེར་
མདོག་མཚན་དང་དཔེ་བྱད་བརྒྱན། །ཆོས་གོས་རྣམ་གསུམ་གསོལ་
ཞིང་སེར་ལྟེམ་མེ། །མོས་གུས་ཕྱག་ལ་ཉེ་རིང་ཁྱད་མེད་ཕྱིར། །བདག་
གི་སྒོ་གསུམ་གུས་པས་ཕྱག་འཚལ་ལོ། །ཆོས་སྐུ་སྣང་བ་མཐའ་ཡས་
རིགས་ཀྱི་བདག ཕྱག་གཡས་འོད་ཟེར་ལས་སྤྲུལ་སྤྱན་རས་གཟིགས།།
ཡང་སྤྲུལ་སྤྱན་རས་གཟིགས་དབང་བྱེ་བ་བརྒྱ། །ཕྱག་གཡོན་འོད་
ཟེར་ལས་སྤྲུལ་སྒྲོལ་མ་སྟེ། །ཡང་སྤྲུལ་སྒྲོལ་མ་བྱེ་བ་ཕྲག་བརྒྱ་འགྱེད།།
ཐུགས་ཀྱི་འོད་ཟེར་ལས་སྤྲུལ་པདྨ་འབྱུང་། །ཡང་སྤྲུལ་ཨོ་རྒྱན་བྱེ་

བ་ཕྲག་བརྒྱ་འགྱེད། །ཆོས་སྐུ་འོད་དཔག་མེད་ལ་ཕྱག་འཚལ་ལོ། །
སངས་རྒྱས་སྤྱན་གྱིས་ཉིན་མཚན་དུས་དྲུག་ཏུ། །སེམས་ཅན་ཀུན་
ལ་བརྩེ་བས་རྟག་ཏུ་གཟིགས། །སེམས་ཅན་ཀུན་གྱི་ཡིད་ལ་གང་དྲན་
པའི། །རྣམ་རྟོག་གང་འགྱུ་རྟག་ཏུ་ཐུགས་ཀྱིས་མཁྱེན། །སེམས་ཅན་
ཀུན་གྱིས་ངག་ཏུ་གང་སྨྲས་ཚིག །རྟག་ཏུ་མ་འདྲེས་སོ་སོར་སྙན་ལ་
གསན། །ཀུན་མཁྱེན་འོད་དཔག་མེད་ལ་ཕྱག་འཚལ་ལོ། །ཆོས་
སྤངས་མཚམས་མེད་བྱས་པ་མ་གཏོགས་པ། །ཁྱེད་ལ་དད་ཅིང་སྨོན་
ལམ་བཏབ་ཚད་ཀུན། །བདེ་བ་ཅན་དེར་སྐྱེ་བའི་སྨོན་ལམ་འགྲུབ། །
བར་དོར་བྱོན་ནས་ཞིང་དེར་འདྲེན་པར་གསུངས། །འདྲེན་པ་འོད་
དཔག་མེད་ལ་ཕྱག་འཚལ་ལོ། །ཁྱེད་ཀྱི་སྐུ་ཚེ་བསྐལ་བ་གྲངས་མེད་
དུ། །མྱ་ངན་མི་འདའ་ད་ལྟ་མངོན་སུམ་བཞུགས། །ཁྱེད་ལ་རྩེ་གཅིག་
གུས་པས་གསོལ་བཏབ་ན། །ལས་ཀྱི་རྣམ་པར་སྨིན་པ་མ་གཏོགས་
པའི། །ཚེ་ཟད་པ་ཡང་ལོ་བརྒྱ་ཐུབ་པ་དང༌། །དུས་མིན་འཆི་བ་མ་
ལུས་བཟློག་པར་གསུངས། །མགོན་པོ་ཚེ་དཔག་མེད་ལ་ཕྱག་འཚལ་
ལོ། །སྟོང་གསུམ་འཇིག་རྟེན་རབ་འབྱམས་གྲངས་མེད་པ། །རིན་ཆེན་
གྱིས་བཀང་སྦྱིན་པ་བྱིན་པ་བས། །འོད་དཔག་མེད་པའི་མཚན་དང་
བདེ་བ་ཅན། །ཐོས་ནས་དད་པས་ཐལ་མོ་སྦྱར་བྱས་ནས། །དེ་ནི་དེ་

བས་བསོད་ནམས་ཆེ་བར་གསུངས། །དེ་ཕྱིར་འོད་དཔག་མེད་མེད་
ལ་གུས་ཕྱག་འཚལ། །གང་ཞིག་འོད་དཔག་མེད་པའི་མཚན་ཐོས་
ནས། །ཁ་ཞེ་མེད་པར་སྙིང་ཁོང་རུས་པའི་གཏིང༌། །ལན་གཅིག་ཙམ་
ཞིག་དད་པ་སྐྱེས་པ་ན། །དེ་ནི་བྱང་ཆུབ་ལམ་ལས་ཕྱིར་མི་ལྡོག །
མགོན་པོ་འོད་དཔག་མེད་ལ་ཕྱག་འཚལ་ལོ། །སངས་རྒྱས་འོད་
དཔག་མེད་པའི་མཚན་ཐོས་ནས། །དེ་ནི་བྱང་ཆུབ་སྙིང་པོ་མ་ཐོབ་
བར། །བུད་མེད་མི་སྐྱེ་རིགས་ནི་བཟང་པོར་སྐྱེ། །ཚེ་རབས་ཀུན་
ཏུ་ཚུལ་ཁྲིམས་རྣམ་དག་འགྱུར། །བདེ་གཤེགས་འོད་དཔག་མེད་
ལ་ཕྱག་འཚལ་ལོ། །བདག་གི་ལུས་དང་ལོངས་སྤྱོད་དགེ་རྩར་བཅས།།
དངོས་སུ་འབྱོར་བའི་མཆོད་པ་ཅི་མཆིས་པ། །ཡིད་སྤྲུལ་བཀྲ་ཤིས་
རྫས་རྟགས་རིན་ཆེན་བདུན། །གདོད་ནས་གྲུབ་པ་སྟོང་གསུམ་འཇིག་
རྟེན་གྱི། །གླིང་བཞི་རི་རབ་ཉི་ཟླ་བྱེ་བ་བརྒྱ། །ལྷ་ཀླུ་མི་ཡི་ལོངས་
ད་ཐམས་ཅད་ཀུན། །བློ་ཡིས་བླངས་ཏེ་འོད་དཔག་མེད་ལ་འབུལ། །
བདག་ལ་ཕན་ཕྱིར་ཐུགས་རྗེའི་སྟོབས་ཀྱིས་བཞེས། །ཕ་མས་ཐོག་
དྲངས་བདག་སོགས་འགྲོ་ཀུན་གྱིས། །ཐོག་མ་མེད་པའི་དུས་ནས་ད་
ལྟའི་བར། །སྲོག་གཅོད་མ་བྱིན་བླངས་དང་མི་ཚངས་སྤྱོད། །ལུས་
ཀྱི་མི་དགེ་གསུམ་པོ་མཐོལ་ལོ་བཤགས། །རྫུན་དང་ཕྲ་མ་ཚིག་རྩུབ་

ངག་འཁྱལ་པ། །ངག་གི་མི་དགེ་བཞི་པོ་མཐོལ་ལོ་བཤགས། །བརྣབ་
སེམས་གནོད་སེམས་ལོག་པར་ལྟ་བ་སྟེ། །ཡིད་ཀྱི་མི་དགེ་གསུམ་
པོ་མཐོལ་ལོ་བཤགས། །ཕ་མ་སློབ་དཔོན་དགྲ་བཅོམ་བསད་པ་
དང༌།།རྒྱལ་བའི་སྐུ་ལ་ངན་སེམས་སྐྱེས་པ་དང་། །མཚམས་མེད་ལྔ་
ཡི་ལས་བསགས་མཐོལ་ལོ་བཤགས། །དགེ་སློང་དགེ་ཚུལ་བསད་
དང་བཙུན་མ་ཕབ། །སྐུ་གཟུགས་མཆོད་རྟེན་ལྷ་ཁང་བཤིགས་ལ་
སོགས། །ཉེ་བའི་མཚམས་མེད་སྡིག་བྱས་མཐོལ་ལོ་བཤགས། །
དཀོན་མཆོག་ལྷ་ཁང་གསུང་རབ་རྟེན་གསུམ་སོགས། །སྤང་ཞེས་
ཚད་བཙུགས་མནའ་ཟོས་ལ་སོགས་པ། །ཆོས་སྤངས་ལས་ངན་
བསགས་པ་མཐོལ་ལོ་བཤགས། །ཁམས་གསུམ་སེམས་ཅན་བསད་
ལས་སྡིག་ཆེ་བ། །བྱང་ཆུབ་སེམས་དཔའ་རྣམས་ལ་སྐུར་བ་བཏབ།
དོན་མེད་སྡིག་ཆེན་བསགས་པ་མཐོལ་ལོ་བཤགས། །དགེ་བའི་ཕན
ཡོན་སྡིག་པའི་ཉེས་དམིགས་དང་། །དམྱལ་བའི་སྡུག་བསྔལ་ཚེ་ཚད་
ལ་སོགས་པ། །ཐོས་ཀྱང་མི་བདེན་བཤད་ཚོད་ཡིན་བསམས་པ། །
མཚམས་མེད་ལྔ་བས་ཐུ་བའི་ལས་ངན་པ། །ཐར་མེད་ལས་ངན་
བསགས་པ་མཐོལ་ལོ་བཤགས། །ཕམ་པ་བཞི་དང་ལྷག་མ་བཅུ་
གསུམ་དང༌། །སྤང་ལྟུང་སོར་བཤགས་ཉེས་བྱས་སྡེ་ཚན་ལྔ། །སོ་

ཐར་ཚུལ་ཁྲིམས་འཆལ་བ་མཐོལ་ལོ་བཤགས། །ནག་པོའི་ཆོས་
བཞི་ལྟུང་བ་ལྔ་ལྔ་བརྒྱད། །བྱང་སེམས་བསླབ་པ་ཉམས་པ་མཐོ་ལོ་
བཤགས། །རྩ་ལྟུང་བཅུ་བཞི་ཡན་ལག་སྦོམ་པོ་བརྒྱད། །གསང་སྔགས་
དམ་ཚིག་ཉམས་པ་མཐོལ་ལོ་བཤགས། །སྡོམ་པ་མ་ཞུས་མི་དགེའི་
ལས་བྱས་པ། །མི་ཚངས་སྤོད་དང་ཆང་འཐུང་ལ་སོགས་པ། །རང་
བཞིན་ཁ་ན་མ་ཐོའི་སྡིག་པ་སྟེ། །སྡིག་པ་སྡིག་ཏུ་མ་ཤེས་མཐོལ་ལོ་
བཤགས། །སྐྱབས་སྡོམ་དབང་བསྐུར་ལ་སོགས་ཐོབ་ན་ཡང་། །དེ་
ཡི་སྡོམ་པ་དམ་ཚིག་སྲུང་མ་ཤེས། །བཅས་པའི་ལྟུང་བ་ཕོག་པ་མཐོལ་
ལོ་བཤགས། །འགྱོད་པ་མེད་ན་བཤགས་པས་མི་འདག་པས། །སྔར་
བྱས་སྡིག་པ་ཁོང་དུ་དུག་སོང་ལྟར། །ངོ་ཚ་འཇིགས་སྐྲག་འགྱོད་པ་
ཆེན་པོས་བཤགས། །ཕྱིན་ཆད་སྡོམ་སེམས་མེད་ན་མི་འདག་པས། །
ཕྱིན་ཆད་སྲོག་ལ་བབ་ཀྱང་མི་དགེའི་ལས། །ད་ནས་མི་བགྱིད་སེམས་
ལ་དམ་བཅའ་བཟུང་། །བདེ་གཤེགས་འོད་དཔག་མེད་པ་སྲས་བཅས་
ཀྱིས། །བདག་རྒྱུད་ཡོངས་སུ་དག་པར་བྱིན་གྱིས་རློབས། །གཞན་
གྱིས་དགེ་བ་བྱེད་པ་ཐོས་པའི་ཚེ། །དེ་ལ་ཕྲག་དོག་མི་དགའི་སེམས་
སྤངས་ནས། །སྙིང་ནས་དགའ་བས་རྗེས་སུ་ཡི་རང་ནས། །དེ་ཡི་
བསོད་ནམས་མཉམ་དུ་ཐོབ་པར་གསུངས། །དེ་ཕྱིར་འཕགས་པ་

རྣམས་དང་སོ་སྐྱེ་ཡིས། །དགེ་བ་གང་བསྒྲུབས་ཀུན་ལ་ཡི་རང་ངོ་།
བླ་མེད་བྱང་ཆུབ་མཆོག་ཏུ་སེམས་བསྐྱེད་ནས།།འགྲོ་དོན་རྒྱ་ཆེན་
མཛད་ལ་ཡི་རོང་ངོ༌། །མི་དགེ་བཅུ་པོ་སྤངས་པ་དགེ་བ་བཅུ། །གཞན
གྱི་སྲོག་བསྐྱབ་སྦྱི ན་པ་གཏོང་བ་དང༌། །སྡོམ་པ་སྲུང་ཞིང་བདེན
པར་སྨྲ་བ་དང༌། །འཁོན་པ་སྡམ་དང་ཞི་དུལ་དྲང་པོར་སྨྲ། །དོན་
དང་ལྡན་པའི་གཏམ་བརྗོད་འདོད་པ་ཆུང༌། །བྱམས་དང་སྙིང་རྗེ
སྒོམ་ཞིང་ཆོས་ལ་སྤྲོད། །དགེ་བ་དེ་རྣམས་ཀུན་ལ་ཡི་རང་ངོ་། །
ཕྱོགས་བཅུའི་འཇིག་རྟེན་རབ་འབྱམས་ཐམས་ཅད་ན།།རྫོགས་
སངས་རྒྱས་ནས་རིང་པོར་མ་ལོན་པར། །དེ་དག་རྣམས་ལ་ཆོས་
ཀྱི་འཁོར་ལོ་ནི། །རྒྱ་ཆེན་མྱུར་དུ་བསྐོར་བར་བདག་གིས་བསྐུལ། །
མངོན་ཤེས་ཐུགས་ཀྱིས་དེ་དོན་མཁྱེན་པར་གསོལ། །སངས་རྒྱས་
བྱང་སེམས་བསྟན་འཛིན་དགེ་བའི་བཤེས། །མྱ་ངན་འདའ་བར་བཞེད་
ཀུན་དེ་དག་ལ། །མྱ་ངན་མི་འདའ་བཞུགས་པར་གསོལ་བ་འདེབས།
འདིས་མཚོན་བདག་གི་དུས་གསུམ་དགེ་བ་རྣམས། །འགྲོ་བ་སེམས
ཅན་ཀུན་གྱི་དོན་དུ་བསྔོ། །ཀུན་ཀྱང་བླ་མེད་བྱང་ཆུབ་མྱུར་ཐོབ་ནས།།
ཁམས་གསུམ་འཁོར་བ་དོང་ནས་སྤྲུགས་གྱུར་ཅིག །དེ་ཡི་དགེ་བ་
བདག་ལ་མྱུར་སྨིན་ནས། །ཚེ་འདིར་དུས་མིན་བཆི་བ་བཅོ་བརྒྱད་

ཞི། །ནད་མེད་ལང་ཚོ་རྒྱས་པའི་ལུས་སྟོབས་ལྡན། །དཔལ་འབྱོར་
འཛད་མེད་དབྱར་གྱི་གངྒ་ལྟར། །བདུད་དགྲའི་འཚེ་བ་མེད་ཅིང་དམ་
ཆོས་སྤྱོད། །བསམ་པའི་དོན་ཀུན་ཆོས་ལྡན་ཡིད་བཞིན་འགྲུབ། །
བསྟན་དང་འགྲོ་ལ་ཕན་ཐོགས་རྒྱ་ཆེན་འགྲུབ། །མི་ལུས་དོན་དང་
ལྡན་པ་འགྲུབ་པར་ཤོག ། ༈ བདག་དང་བདག་ལ་འབྲེལ་ཐོགས་
ཀུན། །འདི་ནས་ཚེ་འཕོས་གྱུར་མ་ཐག །སྤྲལ་པའི་སངས་རྒྱས་འོད་
དཔག་མེད། །དགེ་སློང་དགེ་འདུན་འཁོར་གྱིས་བསྐོར། །མདུན་དུ་
མངོན་སུམ་འབྱོན་པར་ཤོག །དེ་མཐོང་ཡིད་དགའ་སྣང་བ་སྐྱིད། །
ཤི་བའི་སྡག་བསྔལ་མེད་པར་ཤོག །བྱང་ཆུབ་སེམས་དཔའ་མཆེད་
བརྒྱད་ནི། །རྫུ་འཕྲུལ་སྟོབས་ཀྱིས་ནམ་མཁར་བྱོན། །བདེ་བ་ཅན་
དུ་འགྲོ་བ་ཡི། །ལམ་སྟོན་ལམ་སྣ་འདྲེན་པར་ཤོག །ངན་སོང་སྡུག
བསྔལ་བཟོད་གླགས་མེད། །ལྷ་མིའི་བདེ་སྐྱིད་མི་རྟག་འགྱུར། །དེ་
ལ་སྐྲག་སེམས་སྐྱེ་བར་ཤོག །ཐོག་མ་མེད་ནས་ད་ལྟའི་བར། །འཁོར་
བ་འདི་ན་ཡུན་རེ་རིང་། །དེ་ལ་སྐྱོ་བ་སྐྱེ་བར་ཤོག །མི་ནས་མི་རུང་
སྐྱེ་ཆོག་ཀྱང་། །སྐྱེ་རྒ་ན་འཆི་གྲངས་མེད་མྱོང་། །དུས་ངན་སྙིགས་
མར་བར་ཆད་མང་མི་དང་ལྷ་ཡི་བདེ་སྐྱིད་འདི། །དུག་དང་འདྲེས་
པའི་ཟས་བཞིན་དུ། །འདོད་པ་སྤུ་ཙམ་མེད་པར་ཤོག །ཉེ་དུ་ཟས་ནོར་

མཐུན་གྲོགས་རྣམས། །མི་རྟག་སྒྱུ་མ་རྨི་ལམ་བཞིན། །ཆགས་ཞེན་
སྤུ་ཙམ་མེད་པར་ཤོག །ས་ཆ་ཡུལ་རིས་ཁང་ཁྱིམ་རྣམས། །རྨི་ལམ་
ཡུལ་གྱི་ཁང་ཁྱིམ་ལྟར། །བདེན་པར་མ་གྲུབ་ཤེས་པར་ཤོག །ཐར་
མེད་འཁོར་བའི་རྒྱ་མཚོ་ནས། །ཉེས་ཆེན་བཙོན་ནས་ཐར་བ་བཞིན། །
བདེ་བ་ཅན་གྱི་ཞིང་ཁམས་སུ། །ཕྱི་ལྟས་མེད་པར་འབྲོས་པར་ཤོག །
ཆགས་ཞེན་འཁྲི་བ་ཀུན་བཅད་ནས། །བྱ་རྒོད་རྙི་ནས་ཐར་བ་བཞིན།
ནུབ་ཀྱི་ཕྱོགས་ཀྱི་ནམ་མཁའ་ལ། །འཇིག་རྟེན་ཁམས་ནི་གྲངས་
མེད་པ། །སྐད་ཅིག་ཡུད་ལ་བགྲོད་བྱས་ནས། །བདེ་བ་ཅན་དུ་ཕྱིན་
པར་ཤོག །དེ་རུ་སངས་རྒྱས་འོད་དཔག་མེད། །མངོན་སུམ་བཞུགས་
པའི་ཞལ་མཐོང་ནས། །སྒྲིབ་པ་ཐམས་ཅད་དག་པར་ཤོག །སྐྱེ་གནས་
བཞི་ཡི་མཆོག་གྱུར་པ། །མེ་ཏོག་པདྨའི་སྙིང་པོ་ལ། །བརྫུས་ཏེ་སྐྱེ་
བ་ལེན་པར་ཤོག །སྐད་ཅིག་ཉིད་ལ་ལུས་རྫོགས་ནས། །མཚན་
དཔེ་ལྡན་པའི་ལུས་ཐོབ་ཤོག །མི་སྐྱེ་དོགས་པའི་ཐེ་ཚོམ་གྱིས། །
ལོ་གྲངས་ལྔ་བརྒྱའི་བར་དག་ཏུ། །ནང་དེར་བདེ་སྐྱིད་ལོངས་སྤྱོད
ལྡན། །སངས་རྒྱས་གསུང་ནི་ཐོས་ན་ཡང་། །མེ་ཏོག་ཁ་ནི་མི་ཕྱེ་བས།
སངས་རྒྱས་ཞལ་མཇལ་ཕྱི་བའི་སྐྱོན། །དེ་འདྲ་བདག་ལ་མི་འབྱུང་
ཤོག །སྐྱེ་མ་ཐག་ཏུ་མེ་ཏོག་ཕྱེ། །འོད་དཔག་མེད་པའི་ཞལ་མཐོང

ཤོག །བསོད་ནམས་སྟོབས་དང་རྫུ་འཕྲུལ་གྱིས། །ལག་པའི་མཐུལ་
ནས་མཆོད་པའི་སྤྲིན། །བསམ་མི་ཁྱབ་པར་སྤྲོས་བྱས་ནས། །སངས་
རྒྱས་འཁོར་བཅས་མཆོད་པར་ཤོག །དེ་ཚེ་དེ་བཞིན་གཤེགས་པ་
དེས། །ཕྱག་གཡས་བརྐྱངས་ནས་མགོ་ལ་བཞག །བྱང་ཆུབ་ལུང་
བསྟན་ཐོབ་པར་ཤོག །ཟབ་དང་རྒྱ་ཆེའི་ཆོས་ཐོས་ནས། །རང་རྒྱུད་
སྨིན་ཅིང་གྲོལ་བར་ཤོག །སྤྱན་རས་གཟིགས་དང་མཐུ་ཆེན་ཐོབ། །
རྒྱལ་སྲས་ཐུ་བོ་རྣམ་གཉིས་ཀྱིས། །བྱིན་གྱིས་བརླབས་ཤིང་རྗེས་
བཟུང་ཤོག །ཉིན་རེ་བཞིན་དུ་ཕྱོགས་བཅུ་ཡི། །སངས་རྒྱས་བྱང་
སེམས་དཔག་མེད་པ། །འོད་དཔག་མེད་པ་མཆོད་པ་དང༌། །ཞིང་
དེར་བལྟ་ཕྱིར་འབྱོན་པའི་ཚེ། །དེ་དག་ཀུནལ་བསྙེན་བཀུར་ཞིང་།
ཆོས་ཀྱི་བདུད་རྩི་ཐོབ་པར་ཤོག །རྫུ་འཕྲུལ་ཐོགས་པ་མེད་པ་ཡིས།
མངོན་དགའི་ཞིང་དང་དཔལ་ལྡན་ཞིང་། །ལས་རབ་རྫོགས་དང་སྟུག་
པོ་བཀོད། །སྔ་དྲོ་དེ་དག་རྣམས་སུ་འགྲོ། །མི་བསྐྱོད་རིན་འབྱུང་དོན་
ཡོད་གྲུབ། །རྣམ་སྣང་ལ་སོགས་སངས་རྒྱས་ལ། །དབང་དང་བྱིན་
རླབས་སྡོམ་པ་ཞུ། །མཆོད་པ་དུ་མས་མཆོད་བྱས་ནས། །དགོང་མོ་
བདེ་བ་ཅན་ཉིད་དུ། །དཀའ་ཚེགས་མེད་པར་སླེབ་པར་ཤོག །པོ་ཏ་
ལ་དང་ལྕང་ལོ་ཅན། །རྔ་ཡབ་གླིང་དང་ཨོ་རྒྱན་ཡུལ། །སྤྲུལ་སྐུའི་ཞིང་

ཁམས་བྱེ་བ་བརྒྱར། །སྤྱན་རས་གཟིགས་དང་སྒྲོལ་མ་དང༌། །ཕྱག
རྡོར་པད་འབྱུང་བྱེ་བ་བརྒྱ། །མཇལ་ཞིང་མཆོད་པ་རྒྱ་མཚོས་མཆོད
དབང་དང་གདམས་ངག་ཟབ་མོ་ཞུ། །མྱུར་དུ་རང་གནས་བདེ་ཆེན
ཞིང་། །ཐོགས་པ་མེད་པར་ཕྱིན་པར་ཤོག །ཤུལ་གྱི་ཉེ་དུ་གྲྭ་སློབ
སོགས། །ལྷ་ཡི་མིག་གིས་གསལ་བར་མཐོང་། །སྲུང་སྐྱོབ་བྱིན་གྱིས
རློབ་བྱེད་ཅིང་། །འཆི་དུས་ཞིང་དེར་འཁྲིད་པར་ཤོག །བསྐལ་བཟང
འདི་ཡི་བསྐལ་པའི་ཡུན། །བདེ་བ་ཅན་གྱི་ཞག་གཅིག་སྟེ། །བསྐལ
པ་གྲངས་མེད་འཆི་བ་མེད། །རྟག་ཏུ་ཞིང་དེ་འཛིན་པར་ཤོག །།བྱམས
པ་ནས་བཟུང་མོས་པའི་བར། །བསྐལ་བཟང་འདི་ཡི་སངས་རྒྱས
རྣམས། །འཇིག་རྟེན་འདི་ན་ནམ་འབྱོན་ཚེ། །རྫུ་འཕྲུལ་སྟོབས་ཀྱིས
འདིར་འོངས་ནས། །སངས་རྒྱས་མཆོད་ཅིང་དམ་ཆོས་ཉན། །སླར
ཡང་བདེ་ཆེན་ཞིང་ཁམས་སུ། །ཐོགས་པ་མེད་པར་འགྲོ་བར་ཤོག
སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག །བརྒྱད་ཅུ་རྩ་གཅིག
སངས་རྒྱས་ཞིང་ཀུན་གྱི། །ཡོན་ཏན་བཀོད་པ་ཐམས་ཅད་གཅིག
བསྡོམས་པ། །ཞིང་ཁམས་ཀུན་ལས་ཁྱད་འཕགས་བླ་ན་མེད། །
བདེ་བ་ཅན་གྱི་ཞིང་དེར་སྐྱེ་བར་ཤོག །རིན་ཆེན་ས་གཞི་ཁོད་སྙོམས
ལག་མཐིལ་ལྟར། །ཡངས་ཤིང་རྒྱ་ཆེ་གསལ་ཞིང་འོད་ཟེར་འབར།

མནན་ན་ནེམ་ཞིང་བཏེགས་ན་སྤར་བྱེད་པ། །བདེ་འཇམ་ཡངས་པའི་
ཞིང་དེར་སྐྱེ་བར་ཤོག །རིན་ཆེན་དུ་མ་ལས་གྲུབ་དཔག་བསམ་
ཤིང༌། །ལོ་མ་དར་ཟབ་འབྲས་བུ་རིན་ཆེན་བརྒྱད། །དེ་སྟེང་སྤྲུལ་པའི་
བྱ་ཚོགས་སྐད་སྙན་སྒྲས། །ཟབ་དང་རྒྱ་ཆེའི་ཆོས་ཀྱི་སྒྲ་རྣམས་སྒྲོག །
ངོ་མཚར་ཆེན་པོའི་ཞིང་དེར་སྐྱེ་བར་ཤོག །སྤོས་ཆུའི་ཆུ་ཀླུང་ཡན་
ལག་བརྒྱད་ལྡན་མང་། །དེ་བཞིན་བདུད་རྩིའི་ཁྲུས་ཀྱི་རྫིང་བུ་རྣམས།།
རིན་ཆེན་སྣ་བདུན་ཐེམ་སྐས་ཕ་གུས་བསྐོར། །མེ་ཏོག་པདྨ་དྲི་ཞིམ་
འབྲས་བུར་ལྡན། །པདྨའི་འོད་ཟེར་དཔག་ཏུ་མེད་པ་འཕྲོ། །འོད་ཟེར་
རྩེ་ལ་སྤྲུལ་པའི་སངས་རྒྱས་བརྒྱན། །ཡ་མཚན་ཆེན་པོའི་ཞིང་དེར་
སྐྱེ་བར་ཤོག །མི་ཁོམ་བརྒྱད་དང་ངན་སོང་སྒྲ་མི་གྲག །ཉོན་མོངས་
དུག་ལྔ་དུག་གསུམ་ནད་དང་གདོན། །དགྲ་དང་དབུལ་ཕོངས་འཐབ་
རྩོད་ལ་སོགས་པ། །སྡུག་བསྔལ་ཐམས་ཅད་ཞིང་དེར་ཐོས་མ་མྱོང་།
བདེ་བ་ཆེན་པོའི་ཞིང་དེར་སྐྱེ་བར་ཤོག །བུད་མེད་མེད་ཅིང་མངལ་
ནས་སྐྱེ་བ་མེད། །ཀུན་ཀྱང་མེ་ཏོག་པདྨའི་སྦུབས་ནས་འཁྲུངས།
ཐམས་ཅད་སྐུ་ལུས་ཁྱད་མེད་གསེར་གྱི་མདོག །དབུ་ལ་གཙུག་ཏོར་
ལ་སོགས་མཚན་དཔེས་བརྒྱན། །མངོན་ཤེས་ལྔ་དང་སྤྱན་ལྔ་ཀུན་
ལ་མངའ། །ཡོན་ཏན་དཔག་མེད་ཞིང་དེར་སྐྱེ་བར་ཤོག །རང་བྱུང་

རིན་ཆེན་སྣ་ཚོགས་གཞལ་ཡས་ཁང་། །ཅི་འདོད་ལོངས་སྤྱོད་ཡིད་
ལ་དྲན་པས་འབྱུང་། །རྩོལ་སྒྲུབ་མི་དགོས་དགོས་འདོད་ལྷུན་གྱི་
གྲུབ། །ང་ཁྱོད་མེད་ཅིང་བདག་ཏུ་འཛིན་པ་མེད། །གང་འདོད་མཆོད་
སྤྲིན་ལག་པའི་མཐིལ་ནས་འབྱུང་། །ཐམས་ཅད་བླ་མེད་ཐེག་ཆེན་
ཆོས་ལ་སྤྱོད། །བདེ་སྐྱིད་ཀུན་འབྱུང་ཞིང་དེར་སྐྱེ་བར་ཤོག །དྲི་ཞིམ་
རླུང་གིས་མེ་ཏོག་ཆར་ཆེན་འབེབས། །ཤིང་དང་ཆུ་ཀླུང་པདྨོ་ཐམས་
ཅད་ལས། །ཡིད་དུ་འོང་བའི་གཟུགས་སྒྲ་དྲི་རོ་རེག །ལོངས་སྤྱོད་
མཆོད་པའི་སྤྲིན་ཕུང་རྟག་ཏུ་འབྱུང་། །བུད་མེད་མེད་ཀྱང་སྤྲུལ་པའི་
ལྷ་མོའི་ཚོགས། །མཆོད་པའི་ལྷ་མོ་དུ་མས་རྟག་ཏུ་མཆོད།།འདུག་
པར་འདོད་ཚེ་རིན་ཆེན་གཞལ་ཡས་ཁང་། །ཉལ་བར་འདོད་ཚེ་རིན་
ཆེན་ཁྲི་བཟང་སྟེང་། །དར་ཟབ་དུ་མའི་མལ་སྟན་སྔས་དང་བཅས། །
བྱ་དང་ལྗོན་ཤིང་ཆུ་ཀླུང་རོལ་མོ་སོགས། །ཐོས་པར་འདོད་ཚེ་སྙན་
པའི་ཆོས་སྒྲ་སྒྲོག །མི་འདོད་ཚེ་ན་རྣ་བར་སྒྲ་མི་གྲག །བདུད་རྩིའི་
རྫིང་བུ་ཆུ་ཀླུང་དེ་རྣམས་ཀྱང༌། །དྲོ་གྲང་གང་འདོད་དེ་ལ་དེ་ལྟར་
འབྱུང་། །ཡིད་བཞིན་འགྲུབ་པའི་ཞིང་དེར་སྐྱེ་བར་ཤོག །ཞིང་དེར་
རྫོགས་པའི་སངས་རྒྱས་འོད་དཔག་མེད། །བསྐལ་པ་གྲངས་མེད་
མྱ་ངན་མི་འདའ་བཞུགས། །དེ་སྲིད་དེ་ཡི་ཞབས་འབྲིང་བྱེད་པར་

ཤོག །ནམ་ཞིག་འོད་དཔག་མེད་དེ་ཞི་བར་གཤེགས། །བསྐལ་པ་
གངྒའི་ཀླུང་གི་བྱེ་མ་སྙེད། །གཉིས་ཀྱི་བར་དུ་བསྟན་པ་གནས་པའི་
ཚེ།།རྒྱལ་ཚབ་སྤྱན་རས་གཟིགས་དང་མི་འབྲལ་ཞིང་། །དེ་ཡི་ཡུན
ལ་དམ་ཆོས་འཛིན་པར་ཤོག །སྲོད་ལ་དམ་ཆོས་ནུབ་པའི་ཐོ་རངས་
ལ།།སྤྱན་རས་གཟིགས་དེ་མངོན་པར་སངས་རྒྱས་ནས། །སངས་
རྒྱས་འོད་ཟེར་ཀུན་ནས་འཕགས་པ་ཡི། །དཔལ་བརྩེགས་རྒྱལ་པོ་
ཞེས་བྱར་གྱུར་པའི་ཚེ། །ཞལ་བལྟ་མཆོད་ཅིང་དམ་ཆོས་ཉན་པར་
ཤོག །སྐུ་ཚེ་བསྐལ་པ་བྱེ་བ་ཁྲག་ཁྲིག་ནི། །འབུམ་ཕྲག་དགུ་བཅུ་
རྩ་དྲུག་བཞུགས་པའི་ཚེ། །རྟག་ཏུ་ཞབས་འབྲིང་བསྙེན་བཀུར་བྱེད་
པ་དང་།མི་བརྗེད་གཟུངས་ཀྱིས་དམ་ཆོས་འཛིན་པར་ཤོག །མྱ
ངན་འདས་ནས་དེ་ཡི་བསྟན་པ་ནི། །བསྐལ་པ་དུང་ཕྱུར་དྲུག་དང་
བྱེ་བ་ཕྲག །འབུམ་ཕྲག་གསུམ་གནས་དེ་ཚེ་ཆོས་འཛིན་ཅིང་། །
མཐུ་ཆེན་ཐོབ་དང་རྟག་ཏུ་མི་འབྲལ་ཤོག །དེ་ནས་མཐུ་ཆེན་ཐོབ་
དེ་སངས་རྒྱས་ནས། །དེ་བཞིན་གཤེགས་པ་རབ་ཏུ་བརྟན་པ་ནི། །
ཡོན་ཏན་ནོར་བུ་བརྩེགས་པའི་རྒྱལ་པོར་འགྱུར། །སྐུ་ཚེ་བསྟན་
པ་སྤྱན་རས་གཟིགས་དང་མཉམ། །སངས་རྒྱས་དེ་ཡི་རྟག་ཏུ་ཞབས་
འབྲིང་བྱེད། །མཆོད་པས་མཆོད་ཅིང་དམ་ཆོས་ཀུན་འཛིན་ཤོག །

དེ་ནས་བདག་གི་ཚེ་དེ་བརྗེས་མ་ཐག །ཞིང་ཁམས་དེའམ་དག་པའི
ཞིང་གཞན་དུ། །བླ་མེད་རྫོགས་པའི་སངས་རྒྱས་ཐོབ་པར་ཤོག
རྫོགས་སངས་རྒྱས་ནས་ཚེ་དཔག་མེད་པ་ལྟར། །མཚན་ཐོས་ཙམ
གྱིས་འགྲོ་ཀུན་སྨིན་ཅིང་གྲོལ། །སྤྲུལ་པ་གྲངས་མེད་འགྲོ་བ་འདྲེན
པ་སོགས། །འབད་མེད་ལྷུན་གྲུབ་འགྲོ་དོན་དཔག་མེད་ཤོག །དེ
བཞིན་གཤེགས་པའི་ཚེ་དང་བསོད་ནམས་དང༌། །ཡོན་ཏན་ཡེ།
ཤེས་གཟི་བརྗིད་ཚད་མེད་པ། །ཆོས་སྐུ་སྣང་བ་མཐའ་ཡས་འོང
དཔག་མེད། །ཚེ་དང་ཡེ་ཤེས་དཔག་མེད་བཅོམ་ལྡན་འདས། །གང
ཞིག་ཁྱོད་ཀྱི་མཚན་ནི་སུས་འཛིན་པ། །སྔོན་གྱི་ལས་ཀྱི་རྣམ་སྨིན
མ་གཏོགས་པ། །མེ་ཆུ་དུག་མཚོན་གནོད་སྦྱིན་སྲིན་པོ་སོགས།
འཇིགས་པ་ཀུན་ལས་སྐྱོབ་པར་ཐུབ་པས་གསུངས། །བདག་ནི་ཁྱེང
ཀྱི་མཚན་འཛིན་ཕྱག་འཚལ་བས། །འཇིགས་དང་སྡག་བསྔལ་ཀུན་
ལས་སྐྱབས་མཛད་གསོལ། །བཀྲ་ཤིས་ཕུན་སུམ་ཚོགས་པར་བྱི
གྱིས་རློབས། །སངས་རྒྱས་སྐུ་གསུམ་བརྙེས་པའི་བྱིན་རླབས
དང༌།།ཆོས་ཉིད་མི་འགྱུར་བདེན་པའི་བྱིན་རླབས་དང༌། །དགེ་འདུ
མི་ཕྱེད་འདུན་པའི་བྱིན་རླབས་ཀྱིས། །ཇི་ལྟར་སྨོན་ལམ་བཏབ་བཞི༴
འགྲུབ་པར་ཤོག །དཀོན་མཆོག་གསུམ་ལ་ཕྱག་འཚལ་ལོ། །ཏདྱ

ཐཱ། པཉྩནྡྲི་ཡ་ཨ་ཝ་བོ་དྷ་ནི་སྭཱཧཱ། སྨོན་ལམ་འགྲུབ་པའི་གཟུངས་སོ། །དཀོན་
མཆོག་གསུམ་ལ་ཕྱག་འཚལ་ལོ། ན་མོ་མཉྫུ་ཤྲཱི་ཡེ། ན་མཿསུ་ཤྲཱི་
ཡེ། ན་མ་ཨུཏྟ་མ་ཤྲཱི་ཡེ་སྭཱཧཱ། ཞེས་བརྗོད་ནས་ཕྱག་གསུམ་འཚལ་ན་འབུམ་
ཐེར་དུ་འགྱུར་བར་གསུངས། དེ་ནས་རབ་བརྒྱ་ཕྲག་འབྲིང་ཅི་ནུས། ཐ་མ་ཡང་ཕྱག་
བདུན་ཡན་འཚལ། རབ་འདི་མ་ཆགས་པ། འབྲིང་ལོ་ཟླ་ཙམ་མ་ཆག་པ། ཐ་མ་ནམ་
སྐབས་སུ་ཁ་ནུབ་ཏུ་གྱུ་ནས་བདེ་བ་ཅན་གྱི་ཞིང་ཁམས་ཡིད་ལ་དྲན་ཞིང་འོད་དཔག་
མེད་ལ་ཇལ།་མོ་སྦར་ཏེ་དད་པ་རྩེ་གཅིག་གིས་བཏོན་ན། ཚེ་འདིར་ཚེའི་བར་ཆད་སེལ།
ཕྱི་མ་བདེ་བ་ཅན་ཏུ་སྐྱེ་བར་ཐེ་ཚོམ་མེད་དེ། འོད་མདོ་ཞིང་བཀོད་མདོ་དང་། པདྨ་དཀར་
པོ་འཆི་མེད་རྔ་སྒྲ་སོགས་ཀྱི་དགོངས་པ་ཡིན། ཞེས་དགེ་སློང་རཱ་ག་ཨ་སྱས་སྦྱར་བས་
འགྲོ་བ་སེམས་ཅན་མང་པོ་བདེ་བ་ཅན་དུ་སྐྱེ་བའི་རྒྱུར་གྱུར་ཅིག །།

བདེ་བ་ཅན་གྱི་སྨོན་ལམ།
༈ རྗེ་བཙུན་བླ་མ་ཐུགས་རྗེ་ཆེན་པོ་དང་ལྡན་པ་རྣམས་ལ་ཕྱག་འཚལ་ལོ། །མི་མཇེང
ཞིང་གི་སྟོན་པ་རྫོགས་སངས་རྒྱས། །ཤཱཀྱའི་རྒྱལ་པོས་འཁོར་ཚོགས
རྒྱ་མཚོ་ལ། །སངས་རྒྱས་ཞིང་གི་བསྔགས་པ་བརྗོད་རྣམས་ལས།
མཆོག་གྱུར་བདེ་བ་ཅན་ལ་གུས་ཕྱག་འཚལ། །ཞིང་དེའི་དབུས་སུ
རིན་ཆེན་ལྗོན་པའི་དྲུང་། །ལྷ་མིའི་སྟོན་པ་འདྲེན་མཆོག་འོད་དཔག
མེད། །པདྨ་རཱ་གའི་ལྷུན་པོ་ལྟར་བརྗིད་ཅིང་། །འོད་ཟེར་བྱེ་བས་བརྒྱན
ལ་གུས་ཕྱག་འཚལ། །ཚངས་པའི་དབྱངས་ཀྱིས་འདུས་པའི་ཚོགས
རྣམས་ལ། །ཐེག་མཆོག་སྟོན་ཚེ་ཏིང་འཛིན་གྱིས་མྱོས་པའི། །དགྲ
བཅོམ་རྣམས་ཀྱང་དམན་པའི་སེམས་སྤངས་ནས། །བྱང་ཆུབ་མཆོག
ཏུ་སྦྱོར་མཛད་ལ་ཕྱག་འཚལ། །སྣ་ཚོགས་སྤྲུལ་པས་སྐད་ཅིག་རེ་རེ
ཞིང་། །སྣ་ཚོགས་ཞིང་གི་མགོན་མེད་འགྲོ་རྣམས་ལ། །སྣ་ཚོགས
མཛད་པས་ཕན་བདེ་ཀུན་སྩོལ་བའི། །ཕྲིན་ལས་བསམ་མི་ཁྱབ་འ
གུས་ཕྱག་འཚལ། །སྤྱན་རས་གཟིགས་དང་མཐུ་ཆེན་ཐོབ་ལ་སོགས།
སྲས་བཅས་རྒྱལ་བ་ནམ་མཁའི་གཏོས་གང་ཞིང༌། །ཉན་ཐོས་དགེ་
འདུན་རྒྱ་མཚོའི་རྡུལ་སྙེད་ཀྱི། །གྲངས་དང་མཉམ་པའི་འཁོར་ཚོགས

ལ་ཕྱག་འཚལ། །རྣལ་འབྱོར་དབང་ཕྱུག་བརྩེ་ཆེན་ས་སྐྱ་པ། །བརྒྱུད་
པར་བཅས་པའི་ཡོངས་འཛིན་རྒྱ་མཚོའི་ཚོགས། །རྣམ་མང་དགེ་
ཚོགས་རྣམ་དག་སྨོན་ལམ་མཐུས། །ཞིང་དེར་བརྫུས་ཏེ་འཁྲུངས་
ལ་མགོས་ཕྱག་འཚལ། །བདག་གཞན་དུས་གསུམ་བསགས་པའི་
དགེ་ཚོགས་དང་། །རྩ་བརྒྱུད་བླ་མའི་ཐུགས་རྗེའི་བྱིན་རླབས་དང༌། །
འོད་དཔག་མེད་མགོན་ཐུགས་བསྐྱེད་རྒྱ་མཚོའི་མཐུས། །བདག་
དང་སྲིད་མཚོར་འཁྱམས་པའི་འགྲོ་བ་རྣམས། །ནམ་ཞིག་ཚེ་འདིའི་
སྣང་བ་ནུབ་པའི་ཚེ། །སངས་རྒྱས་ཀུན་གྱིས་བསྔགས་པའི་ཞིང་གི་
མཆོག །བདེ་བ་ཅན་ཞེས་གྲགས་པ་དེར་སྐྱེས་ནས། །འོད་དཔག་མེད་
པའི་ཞལ་མཆོག་མཐོང་བར་ཤོག །མཐོང་མ་ཐག་ཏུ་གསུང་དབྱངས་
རྒྱ་མཚོ་ལས། །ཟབ་ཅིང་རྒྱ་ཆེའི་ཐེག་མཆོག་ཐོས་གྱུར་ནས། །དད་
དང་ཤེས་རབ་གཟུགས་དང་ཏིང་འཛིན་སོགས། །ཡོན་ཏན་ཚོགས་
ཀྱིས་བདག་རྒྱུད་གང་བར་ཤོག །རང་ལུས་ཞིང་གི་རྡུལ་སྙེད་སྤྲུལ་
པ་ཡིས། །སྐད་ཅིག་རེ་རེར་ཕྱོགས་བཅུའི་ཞིང་བགྲོད་ནས། །ཀུན་
ཏུ་བཟང་པོའི་མཆོད་སྤྲིན་རྒྱ་ཆེན་གྱིས། །སངས་རྒྱས་སྲས་བཅས་
མ་ལུས་མཆོད་པར་ཤོག །སླར་ཡང་དག་པའི་ཞིང་དེའི་མགོན་པོ་
དང༌། །འདྲེན་མཆོག་བླ་མའི་ཚོགས་རྣམས་མཆོད་བྱས་ནས། །

ཐེག་ཆེན་ཆོས་ཚུལ་ཟབ་མོ་ལེགས་ཐོབ་སྟེ། །བྱང་ཆུབ་སྤྱོད་པ་མ
ལུས་མཐར་ཕྱིན་ཤོག །སྙིང་རྗེས་མ་དག་ཞིང་གི་འགྲོ་རྣམས་ལ། །
སོ་སོའི་ཡིད་བཞིན་འདོད་དགུས་ཚིམ་བྱས་ཏེ། །སྐལ་པ་ཇི་བཞིན་
ཐེག་པ་གསུམ་བསྟན་ནས། །རྣལ་གྲོལ་ཐར་པའི་ལམ་དུ་འཇུག་པར་
ཤོག །ནམ་ཞིག་གོ་འཕང་དམ་པ་མངོན་གྱུར་ཚེ། །འཁོར་དུ་བསྡུས་
ནས་ཐེག་མཆོག་བསྟན་པ་ཡིས། །བྱང་ཆུབ་སྤྱོད་པའི་ས་ལ་བཞག་
བྱས་ནས། །སངས་རྒྱས་ཡེ་ཤེས་མཆོག་ལ་འགོད་པར་ཤོག །རྒྱལ་
བ་འཇིག་རྟེན་དབང་ཕྱུག་ཞབས་འབྲིང་དུ། །ཆོས་ཀྱི་འབྱུང་གནས་
ཞེས་བྱའི་དགེ་སློང་གིས། །སངས་རྒྱས་ཞིང་གི་བཀོད་པ་བཟུང་བ་
ལྟར། །སྣོད་བཅུད་དག་པའི་ཞིང་བཟང་ཐོབ་པར་ཤོག །རབ་དགའི་སར་
གནས་རྒྱལ་བའི་སྲས་རྣམས་ཀྱིས། །དགོངས་པ་གཅིག་ཏུ་བཏབ་པའི་
སྨོན་ལམ་མཆོག །བཟང་པོ་སྤྱོད་པའི་སྨོན་ལམ་ཇི་ལྟ་བར། །བདག་
དང་འགྲོ་བས་མྱུར་དུ་འགྲུབ་པར་ཤོག །ཅེས་པ་འདི་ནི་འདུན་ཅིང་སྨོན་པའི་
གནས་འཐོབ་པར་བྱ་བའི་ཆེད་དུ། ཤཱཀྱའི་དགེ་སློང་བསོད་ནམས་སེང་གེས་ཐུབ་བསྟན་
རྣམ་པར་རྒྱལ་བའི་ཆོས་གྲྭ་ཆེན་པོར་སྦྱར་བའོ། །བླ་མེད་བླ་མའི་ཐུགས་རྗེ་དང༌།།
རྒྱལ་དང་རྒྱལ་སྲས་རང་རྒྱལ་དང་། །དགྲ་བཅོམ་ལྡན་པའི་བྱིན་རླབས་
ཀྱིས། །ཇི་ལྟར་སྨོན་བཞིན་འགྲུབ་གྱུར་ཅིག ། །

བཤགས་སྨོན་ས་སྐྱའི་རྗེ་བཙུན་མ།
ས་སྐྱའི་རྗེ་བཙུན་གོང་མ་ལྔ། །བསྟན་འཛིན་རྩ་བརྒྱུད་བླ་མ་
ལ།།གསོལ་འདེབས་སྡིག་པ་མ་ལུས་བཤགས། །དོན་ཀུན་འགྲུབ་
པར་བྱིན་གྱིས་རློབས། །བདག་ལ་དམིགས་རྟེན་གྲངས་མེད་པ། །
བྱུང་བའི་ཚེ་འདས་ཐམས་ཅད་ཀྱི། །སྡིག་པ་ཀུན་བཤགས་ཀུན་བྱང་
ནས། །ཀུན་ཀྱང་བདེ་བ་ཅན་བསྒྲོད་ཤོག །བདག་གི་དུས་གསུམ་
སེམས་ཅན་གྱི། །སྲོག་གཅོད་སྡིག་པ་ཅི་བགྱིས་བཤགས། །དེ་དག་
བདེ་བ་ཅན་སྐྱེས་ཞིང་། །བདག་སོགས་འགྲོ་ཀུན་དེར་འགྲོ་ཤོག །
བདག་གི་བསྟན་འགྲོའི་དོན་འགྲུབ་ཅིང་། །དུས་གསུམ་སྡིག་པ་ཐམས་
ཅད་བཤགས། ། དཔོན་སློབ་དུས་འདིར་ཚེ་རིང་ཞིང་། །ལྷན་ཅིག་
བདེ་བ་ཅན་འགྲོད་ཤོག །བདག་གི་ལྷག་བསམ་ནུས་མཐུ་དང༌། །
མཁྱེན་བརྩེ་ནུས་ལྡན་སྐྱབས་གནས་ཀུན། །གཅིག་བསྡུས་བླ་མའི་
ཐུགས་རྗེ་ཡིས། །འདི་ཕྱིའི་དོན་ཀུན་འགྲུབ་གྱུར་ཅིག །ས་སྐྱའི་རྗེ་
བཙུན་གོང་མ་སོགས། །རྒྱ་བོད་མཁས་གྲུབ་ཇི་སྙེད་དང་། །མཆོག་
གསུམ་རྟེན་བཟུང་བགྲང་ཡས་སོགས། །བསོད་ནམས་ཞིང་གྱུར་
ཅི་མཆིས་པ། །བདག་གཞན་ཞིང་རྡུལ་ལུས་བསྒྱུར་ནས། །ཕྱག་

མཆོད་སྡིག་བཤགས་བསྐོར་བར་བསྐུལ། །སྒྲིབ་སྦྱངས་དག་པའི
ཞིང་བགྲོད་ནས། །སྤྲུལ་པའི་བསྟན་པ་རྒྱས་བྱེད་ཤོག །བདག་
གཞན་དུས་གསུམ་སྡིག་ཀུན་བཤགས། །ཀུན་བྱང་རྣམ་སྨིན་འབྱུང
མེད་ཤོག །དགེ་ཚོགས་མཆོད་སྤྲིན་རྒྱ་མཚོ་འབུལ། །ཚོགས་རྫོགས
འདི་ཕྱིའི་དོན་གྲུབ་ཤོག །དེ་བཞིན་གཤེགས་པ་མི་འཁྲུགས་རྒྱལ
པོའི་ཞིང་། ས་སྐྱ་པཎ་ཆེན་བྱང་ཆུབ་བརྙེས་པའི་གནས། །མངོན
དགའི་ཞིང་དུ་བདག་ཅག་དཔོན་སློབ་རྣམས། །ཚེ་འདིས་འཕོས་
མ་ཐག་ཏུ་སྐྱེས་པར་ཤོག །དེ་ནས་བདེ་བ་ཅན་སོགས་ས་སྐྱ་པའི།
རྗེ་བཙུན་གོང་མ་བཞུགས་པ་དག་པའི་ཞིང་། །མང་དུ་བསྒྲོད་ནས
སྤང་རྟོགས་མྱུར་རྫོགས་ནས། །སྤྲལ་པའི་ས་སྐྱའི་བསྟན་པ་རྒྱས
བྱེད་ཤོག །རབ་དགའི་སར་གནས་རྒྱལ་བའི་སྲས་རྣམས་ཀྱིས།
དགོངས་པ་གཅིག་ཏུ་བཏབ་པའི་སྨོན་ལམ་མཆོག །བཟང་པོ་སྤོར
པའི་སྨོན་ལམ་ཇི་ལྟ་བར། །བདག་དང་འགྲོ་བས་མྱུར་དུ་འགྲུབ་པར
ཤོག ། བཤགས་པ་སྨོན་ལམ་དང་བཅས་པ་འདིའང་ས་སྐྱ་པ་ཀུན་དགའ་བཀྲ་ཤིས
ཀྱིས་སྦྱར་བའོ།། །།

གསང་ཆེན་རྒྱུད་སྡེ་མ།
༈ གསང་ཆེན་རྒྱུད་སྡེའི་ཆུ་གཏེར་ཆེན་པོ་ལས། །བསླུ་མེད་
རྗེ་བཙུན་མཆོག་གི་དེད་དཔོན་མཆོག །མན་ངག་ནོར་བུའི་ཕྲེང་
བ་རབ་བླངས་པ། །ཀུན་གྱི་གཙུག་ཏོར་རྣལ་འབྱོར་འདི་ཡིན་ནོ། །
སངས་རྒྱས་བསྟན་པ་རིན་ཆེན་རྙེད་དཀའ་ཞིང་། །མི་ལུས་ཐོབ་
ཀྱང་ཆོས་དང་མཇལ་བར་དཀའ། །ཆོས་ཀྱི་ནང་ནས་གསང་ཆེན་
རྒྱ་མཚོའི་བཅུད། །རྣལ་འབྱོར་ཟབ་མོ་མཆོག་འདི་ཐོས་པར་དཀའ། །
ཐོས་ཀྱང་ཡིད་ཆེས་ཉི་མོའི་སྐར་མ་ཙམ། །ཡིད་ཆེས་ན་ཡང་མང་
པོའི་ཚུལ་གྱིས་ཁེངས། །ཐོས་པས་ཆང་གིས་མྱོས་ཤིང་རེངས་པ་
ཡིས། །ཀུན་ཏུ་དྲེགས་ཤིང་རྣམ་པར་འགྱིངས་པས་ན། །ཡིད་བཞིན་
ནོར་བུ་མཆོག་དེ་སྤངས་སུ་དོགས། །མ་སྤངས་ན་ཡང་སྙོམས་ལས་
ལེ་ལོའི་བདུད། །ཆེ་ཆེར་འཕེལ་བའི་བཏང་སྙོམས་བཞུགས་པ་ལས།
སྒྲུབ་པའི་རྒྱལ་མཚན་འཛིན་པ་ཆེས་རབ་དཀོན། །འགའ་ཞིག་གཞན་
དོན་ལྟར་སྣང་བདུད་ཀྱི་འཁྱེར། །ལ་ལ་ཅ་ཅོ་མན་ངག་མིག་དང་བྲལ། །
ཁ་ཅིག་སྙིང་པོའི་དོན་གྱི་བརྡ་མི་གོ །གཞན་དག་ཆགས་སྡང་འཁྲུལ་

པའི་དྲི་མས་གོས། །ཀྱེ་མ་དག་ནི་སྙིགས་མ་ལྔ་བདོའི་དུས། །དའ
འབྱོར་ཆུད་ཟོས་གཏོང་ལོག་མ་བྱེད་པར། །འཁོར་བའི་སྡུག་བསྔལ
མི་རྟག་དྲན་བྱས་ནས། །རྩེ་གཅིག་ཟབ་མོའི་ཏིང་འཛིན་བསྒོམ་རེ
རན། །སྙོམས་ལས་ཕྱི་ཤོལ་བདུད་ཀྱིས་མ་འཁྱེར་བར། །མི་ཚེ་ཐོས
པར་བསྐྱལ་ཀྱང་དོན་གོ་ཆུང༌། །དེ་བས་སྙིང་པོའི་དོན་མཆོག་བླ་མ
བསྟེན། །ཟབ་དགུ་ཉོན་ལ་ཉམས་ལེན་གཅིག་ལ་འདྲིལ། །རྣམ་གྲངས
མང་ཡང་དགོས་དུས་ཕན་མི་ཐོགས། །ཁ་བཤད་ཆོས་ཀྱིས་བར
དོའི་འཕྲང་མི་ཁེགས། །ཉམས་མྱོང་མེད་ན་འཆི་ཁར་ཙབ་ཙོབ་ལྡང་
གནད་གཅིག་མ་ཟིན་ཅ་ཅོ་མང་པོས་སླུས། །དེས་ན་ཚེ་འདིའི་འདུན
མ་བློས་བཏང་ནས། །རྣལ་འབྱོར་ཟབ་མོ་འདི་ལ་ནན་ཏན་གྱིས།
གཡེངས་མེད་བརྗེད་མེད་བླ་མ་སྤྱི་བོར་བསྒོམ། །ཁ་ཙམ་མིན་པ
སྙིང་ནས་ཡང་ཡང་བསོམས། །དམྱལ་བར་སོང་ཡང་རེ་ས་གཞན
མེད་སྙམ། །སྙིང་ནས་དད་གུས་ཁ་བཞེད་མཐུན་བྱས་ནས། །ནམ
ཡང་མི་བསླུ་ཐུགས་རྗེས་མྱུར་བཟུང་ནས། །བདེ་ཆེན་མཆོག་གི
གནས་སུ་འདྲེན་པར་ངེས། ༈ སྐྱེ་བ་ཀུན་ཏུ་ཡང་དག་བླ་མ་དང་།
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་བྱི
ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག

སྡུག་བསྔལ་ཆུ་བོ་བཞི་ཡི་གྲུར་ཞུགས་ནས། །ཤིན་ཏུ་བརྒལ་དཀའ་
འཁོར་བའི་རྒྱ་མཚོ་ལས། །བླ་མ་དམ་པའི་ཐུགས་རྗེའི་ལྕགས་ཀྱུ་
ཡིས། །བདེ་ཆེན་ཐར་པའི་གནས་སུ་དྲང་ཏུ་གསོལ། །བདག་ཏུ་འཛིན་
པའི་བཅོང་རོང་ནང་ཞུགས་ནས། །སྐྱེ་བའི་ཆུ་བོ་བཟློག་པ་དཀའ་
མོད་ཀྱང་། །ལས་ཀྱི་དབང་གིས་དམྱལ་བ་མྱོང་ན་ཡང་། །དམ་པ་
ཁྱེད་ལས་སྐྱབས་གཞན་མ་མཆིས་སོ། ༈ ཕྱག་འཚལ་བ་དང་མཆོད་
ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་འདེབས།།
སྐབས་སུ་འགྲོ་ཞིང་བྱང་ཆུབ་སེམས་བསྐྱེད་ནས། །བདག་ཀྱང་
གཞན་གྱིས་དགེ་བ་ཅི་བསགས་པ། །འཁོར་གསུམ་ཡོངས་སུ་དག་
པའི་ཤེས་རབ་ཀྱིས། །ཡོད་མེད་ལ་སོགས་དམིགས་པའི་དུག་སྤངས་
ནས། །འཁོར་དང་མྱ་ངན་འདས་ལ་མི་སྨོན་པའི། །འགྲོ་བའི་དོན་དུ་
སངས་རྒྱས་མྱུར་ཐོབ་ཤོག །དེ་བཞིན་གཤེགས་པའི་མི་འཁྲུགས་
རྒྱལ་པོའི་ཞིང་། །ས་སྐྱ་པཎ་ཆེན་བྱང་ཆུབ་བརྙེས་པའི་གནས།།
མངོན་དགའི་ཞིང་དུ་བདག་ཅག་དཔོན་སློབ་རྣམས། །ཚེ་འདི་འཕོས་
མ་ཐག་ཏུ་སྐྱེ་བར་ཤོག །དེ་ནས་བདེ་བ་ཅན་སོགས་ས་སྐྱ་པའི། །རྗེ་
བཙུན་གོང་མ་བཞུགས་པ་དག་པའི་ཞིང་། །མང་དུ་བསྒྲོད་ནས་སྤངས་
རྟོགས་མྱུར་རྫོགས་ནས། །སྤྲུལ་པའི་ས་སྐྱའི་བསྟན་པ་རྒྱས་བྱེད་

ཤོག །རབ་དཀའི་སར་གནས་རྒྱལ་བའི་སྲས་རྣམས་ཀྱིས། །དགོངས་
པ་གཅིག་ཏུ་བཏབ་པའི་སྨོན་ལམ་མཆོག །བཟང་པོ་སྤྱོད་པའི་སྨོན་
ལམ་ཇི་ལྟ་བར། །བདག་དང་འགྲོ་བས་མྱུར་དུ་འགྲུབ་པར་ཤོག །
བསྟན་པའི་བདག་པོ་དཔལ་ལྡན་ས་སྐྱ་པ། །གངས་རིའི་ཁྲོད་དུ་ཐེག་
ཆེན་ཆོས་སྒྲ་སྒྲོགས། །འཁོར་ལོ་སྒྱར་རྒྱལ་ཀུན་དགའ་རྒྱལ་མཚན་
དཔལ། །བཟང་པོའི་ཞབས་ཀྱི་པདྨོའི་བཀྲ་ཤིས་ཤོག །
ཕར་ཕྱིན་དྲུག་གི་སྨོན་ལམ།
༈ ཐུགས་རྗེ་ཆེན་པོ་རྐང་གཉིས་མཆོག་གྱུར་པ། སྦྱིན་པའི་ཕ་རོལ་
ཕྱིན་པ་ཕུན་སུམ་ཚོགས། །ཇི་ལྟར་བཅོམ་ལྡན་སྦྱིན་པའི་ཕ་རོལ་
ཕྱིན། བདག་གཞན་རིང་པོར་མི་ཐོགས་དེ་འདྲར་ཤོག །ཐུགས་རྗེ་ཆེན་
པོ༴ ཚུལ་ཁྲིམས༴ ཐུགས་རྗེ་ཆེན་པོ༴ བཟོད་པའི༴ ཐུགས་རྗེ་ཆེན་
པོ༴ བརྩོན་འགྲུས༴ ཐུགས་རྗེ་ཆེན་པོ༴ བསམ་གཏན༴ ཐུགས་རྗེ་
ཆེན་པོ༴ ཤེས་རབ༴ ཐུགས་རྗེ་ཆེན་པོ༴ ཐབས་ཀྱི༴ ཐུགས་རྗེ་ཆེན་
པོ༴ སྟོབས་ཀྱི༴ ཐུགས་རྗེ་ཆེན་པོ༴ སྨོན་ལམ༴ ཐུགས་རྗེ་ཆེན་པོ༴
ཡེ་ཤེས༴ ཐུགས་རྗེ་ཆེན་པོ༴ ཆོས་སྐུའི་ཕ་རོལ་བདག་གཞན་རིང་
པོར་མི་ཐོགས་དེ་འདྲར་ཤོག །

ཞིང་ཁམས་སྨོན་ལམ།
༈ ཤར་ཕྱོགས་མངོན་པར་དགའ་བའི་ཞིང་ཁམས་སུ། །བཅོམ་
ལྡན་མི་བསྐྱོད་རྡོ་རྗེ་འོད་དཔག་མེད། །བདག་གཞན་འདི་ནས་ཚེ་
འཕོས་འགྱུར་མ་ཐག །མི་བསྐྱོད་རྡོ་རྗེའི་ཞབས་དྲུང་སྐྱེ་བར་ཤོག །
ལྷོ་ཕྱོགས་དྲི་མ་མེད་པའི་ཞིང་ཁམས་སུ། །བཅོམ་ལྡན་རིན་ཆེན་
འབྱུང་ལྡན་འོད་དཔག་མེད། །བདག་གཞན་འདི་ནས་ཚེ་འཕོས་འགྱུར་
མ་ཐག །རིན་ཆེན་འབྱུང་ལྡན་ཞབས་དྲུང་སྐྱེ་བར་ཤོག །ནུབ་
ཕྱོགས་དུག་དང་བྲལ་བའི་ཞིང་ཁམས་སུ། །བཅོམ་ལྡན་སྣང་བ་མཐའ་
ཡས་འོད་དཔག་མེད། །བདག་གཞན་འདི་ནས་ཚེ་འཕོས་གྱུར་མ་ཐག །
སྣང་བ་མཐའ་ཡས་ཞབས་དྲུང་སྐྱེ་བར་ཤོག །བྱང་ཕྱོགས་འབྲུག་
སྒྲ་སྒྲོག་པའི་ཞིང་ཁམས་སུ། །བཅོམ་ལྡན་དོན་ཡོད་འགྲུབ་པ་འོད་
དཔག་མེད། །བདག་གཞན་འདི་ནས་ཚེ་འཕོས་འགྱུར་མ་ཐག །དོན་
ཡོད་གྲུབ་པའི་ཞབས་དྲུང་སྐྱེ་བར་ཤོག །དབུས་ཕྱོགས་གཡེལ་
བ་མེད་པའི་ཞིང་ཁམས་ནས། །བཅོམ་ལྡན་རྣམ་པར་སྣང་མཛད་
འོད་དཔག་མེད། །བདག་གཞན་འདི་ནས་ཚེ་འཕོས་འགྱུར་མ་ཐག །རྣམ་

པར་སྣང་མཛད་ཞབས་དྲུང་སྐྱེ་བར་ཤོག །འོག་མིན་སྟུག་པོ་བཀོད་
པའི་ཞིང་ཁམས་སུ། །བཅོམ་ལྡན་རྡོ་རྗེ་འཆང་ཆེན་འོད་དཔག་མེད།
བདག་གཞན་འདི་ནས་ཚེ་འཕོས་འགྱུར་མ་ཐག །རྡོ་རྗེ་འཆང་ཆེན་
ཞབས་དྲུང་སྐྱེ་བར་ཤོག །རི་བོ་པོ་ཏ་ལ་ཡི་རྩེ་མོ་ནས། །འཕགས་
པ་སྤྱན་རས་གཟིགས་དབང་འོད་དཔག་མེད། །པདག་གཞན་འདི་
ནས་ཚེ་འཕོས་འགྱུར་མ་ཐག །སྤན་རས་གཟིགས་ཀྱི་ཞབས་དྲུང་སྐྱེ
བར་ཤོག །སྤྱི་གཙུག་བདེ་བ་ཆེན་པོའི་ཕོ་བྲང་ནས། །དྲིན་ཆེན་རྩ་
བའི་བླ་མ་འོད་དཔག་མེད། །བདག་གཞན་འདི་ནས་ཚེ་འཔོས་འགྱུར་
མ་ཐག །རྩ་བའི་བླ་མའི་ཞབས་དྲུང་སྐྱེ་བར་ཤོག །བདག་གི་དུས་
གསུམ་དགེ་བ་འདི་ཡི་མཐུས། །བདག་ཅག་དཔོན་སློབ་དུས་འདིར་
ཚེ་རིང་ཞིང༌། །བསམ་དོན་ཀུན་འགྲུབ་བསྟན་པ་རྒྱས་པ་དང༌། །ཕྱི་
མ་བདེ་བ་ཅན་དུ་སྐྱེ་བར་ཤོག །སྐྱེས་ནས་བསམ་ཞིན་སྲིད་པ་ལེན་
པ་དང་། །སྲིད་མཐའི་བར་དུ་བསྟན་པ་འཛིན་པར་ཤོག །ཕ་མར་གྱུར་
པའི་སེམས་ཅན་ཐམས་ཅད་ཀྱང༌། །འཇམ་དབྱངས་རྗེས་བ ཟུང་
ཐར་པའི་བདེ་ཐོབ་ཤོག །བསམ་པ་རྣམ་པར་དག་པའི་སྨོན་ལམ་
འདི། །དཀོན་མཆོག་རྣམས་ཀྱི་བདེན་པའི་བྱིན་རླབས་ཀྱིས། །ལོག་
པར་འདྲེན་པའི་ཕྱོགས་ལས་རྣམ་རྒྱལ་ནས། །ཇི་བཞིན་མ་ལུས་

ལེགས་པར་འགྲུབ་གྱུར་ཅིག །དེ་བཞིན་བཤེགས་པ་མི་འཁྲུགས་
རྒྱལ་བའི་ཞིང་། །ས་སྐྱ་པཎ་ཆེན་བྱང་ཆུབ་བརྙེས་པའི་གནས།
མངོན་དགའི་ཞིང་དུ་བདག་ཅག་དཔོན་སློབ་རྣམས། །ཚེ་འདི་འཕོས་
མ་ཐག་ཏུ་སྐྱེ་བར་ཤོག །དེ་ནས་བདེ་བ་ཅན་སོགས་ས་སྐྱ་པའི།
རྗེ་བཙུན་གོང་མ་བཞུགས་པ་དག་པའི་ཞིང་། །མང་དུ་བགྲོད་ནས་སྤངས་
རྟོགས་མྱུར་རྫོགས་ཏེ། །སྤྲུལ་པས་ས་སྐྱའི་བསྟན་པ་རྒྱས་བྱེད་
ཤོག །བདག་ལ་དམིགས་རྟེན་གྲངས་མེད་པ། །བྱུང་བའི་ཚེ་འདས་
ཐམས་ཅད་ཀྱི། །སྡིག་པ་ཀུན་བཤགས་ཀུན་བྱང་ཞིང་། །ཀུན་ཀྱང་
བདེ་བ་ཅན་བགྲོད་ཤོག །ངན་སོང་སྡུག་བསྔལ་མི་མྱོང་ཞིང་།
དཀའ་བ་སྤྱད་པ་མེད་པ་ཡང་། །ལྷ་བས་ལྷག་པའི་ལུས་ཐོབ་ནས། །
དེ་དག་སངས་རྒྱས་མྱུར་ཐོབ་ཤོག །པད་མ་འདམ་གྱིས་མ་གོས་
ལྟར། །སྲིད་གསུམ་དྲིད་མས་མ་གོས་པའི། །སྲིད་པའི་པད་མོ་ལས་
བྱུང་བའི། །བདེ་བ་ཅན་དུ་སྐྱེ་བར་ཤོག །གཟུངས་དང་ཏིང་ངེ་འཛིན་
ལ་སོགས། །ཡོན་ཏན་མ་ལུས་འགྲུབ་འགྱུར་ནི། །ཕྱོགས་བཅུའི་སངས་
རྒྱས་ཐམས་ཅད་ཀྱི། །བཀའ་ལུང་གིས་ཀྱང་འགྲུབ་པར་ཤོག །རྒྱལ་
བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་
མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་གསུམ་

དུ། །ལུང་བསྟན་པ་ཡང་བདག་གིས་དེར་ཐོབ་ཤོག །དེར་ནི་བདག་
གིས་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་བ་ཕྲག་བརྒྱ་
ཡིས།།བློ་ཡི་སྟོབས་ཀྱི་ཕྱོགས་བཅུ་རྣམས་སུ་ཡང་། །སེམས་ཅན་
རྣམས་ལ་ཕན་པ་མང་པོ་བགྱི། །ཆོས་རྔ་ཆེན་པོའི་སྒྲ་ཡིས་ནི། །སྡུག་
བསྔལ་སེམས་ཅན་ཐར་བགྱིད་ཤོག །བསྐལ་པ་བྱེ་བ་གསམ་ཡས་
སུ། །ཆོས་སྟོན་མཛད་ཅིང་བཞུགས་གྱུར་ཅིག །འདི་ནས་ནུབ་ཀྱི་
ཕྱོགས་རོལ་ན། །འོད་དཔག་མེད་ཀྱི་ཞིང་ཁམས་སུ། །བསུང་ཞིམ་
དྲི་ཡིས་ཚིམས་བྱས་ནས། །ཞིང་མཆོག་དེ་རུ་སྐྱེ་བར་ཤོག །ཚེ་ཡི་
འདུ་བྱེད་གཏོང་བའི་ཚེ། །བླ་མ་མཆོག་དང་ཧེ་རུ་ཀ །མཁའ་འགྲོའི་
དབང་པོ་དཔག་ཡས་ཀྱི། །མཁའ་སྤྱོད་གནས་སུ་ཁྲིད་གྱུར་ཅིག །
མི་གཙང་ལུས་འདི་བོར་བར་གྱུར་མ་ཐག །བདེ་བ་ཅན་དུ་རྫུས་ཏེ་
སྐྱེ་བར་ཤོག །སྐྱེས་མ་ཐག་ཏུ་ས་བཅུ་རབ་བགྲོད་ནས། །སྤྲུལ་པས་
གཞན་དོན་ཕྱོག་བཅུར་རྒྱས་པར་ཤོག །འདི་ནས་ཉིང་མཚམས་སྦྱོར་
མ་ཐག །དག་པའི་ཞིང་ཁམས་བདེ་བ་ཅན། །པད་མའི་སྙིང་པོ་ཟེའུ་
འབྲུ་ལ། །བརྫུས་ཏེ་སྐྱེ་བ་ལེན་པར་ཤོག །འདི་ལྟར་བགྱིས་པའི་དགེ་
བ་དཔག་མེད་རྣམས། །དམྱལ་བ་ཡི་དྭགས་དུད་འགྲོ་ལྷ་མ་ཡིན།།གནས་
ངན་ལེན་པ་རྟག་ཏུ་སྤང་བྱས་ནས། །རྒྱལ་བ་བྱམས་པའི་ཞབས་

དྲུང་སྐྱེ་བར་ཤོག །དགའ་ལྡན་ཆོས་ཀྱི་ཕོ་བྲང་དུ། །རྒྱལ་ཚབ་
བྱམས་པ་མགོན་པོ་ནི། །ས་བཅུ་གནས་པའི་འཁྲུངས་ས་ཡི། །ཞིང་
མཆོག་འདི་རུ་སྐྱེ་བར་ཤོག །སྨོན་ལམ་རྒྱལ་པོ་འདི་དག་མཆོག་
གི་གཙོས། །མཐས་ཡས་འགྲོ་བ་ཀུན་ལ་ཕན་བྱེད་ཅིང་། ཀུན་ཏུ་
བཟང་པོས་བརྒྱན་པའི་གཞུང་འགྲུབ་སྟེ། ངན་སོང་གནས་རྣམས་
མ་ལུས་སྟོང་པར་ཤོག །འགྲོ་ཀུན་དགེ་རྩ་ཇི་སྙེད་ཡོད་པ་དག
བྱོན་དང་འབྱོན་འགྱུར་དེ་བཞིན་བཤེགས་པ་ཀུན། །བཟང་པོ་སྤྱོད་
ཅིང་དེ་འདྲའི་ས་དག་ལ། །ཀུན་ནས་ཀུན་ཀྱང་བཟང་པོ་སྤྱོད་གྱུར་ཅིག
འཇམ་དཔལ་དཔའ་བོས་ཇི་ལྟར་མཁྱེན་པ་དང་། །ཀུན་ཏུ་བཟང་པོ་
དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཕྱིར།
དགེ་བ་འདི་དག་ཐམས་ཅད་རབ་ཏུ་བསྔོ། །སེམས་ཅན་ཐམས་ཅད་
བདེ་དང་ལྡན་གྱུར་ཅིག །ངན་འགྲོ་ཐམས་ཅད་རྟག་ཏུ་སྤོང་བ་དང་།
བྱང་ཆུབ་སེམས་དཔའ་གང་དག་སར་བཞུགས་པ། །དེ་དག་ཀུན་གྱི་
སྨོན་ལམ་འགྲུབ་གྱུར་ཅིག །སངས་རྒྱས་སྐུ་གསུམ་བརྙེས་པའི་བྱིན་
རླབས་དང་། །ཆོས་ཉིད་མི་འགྱུར་བདེན་པའི་བྱིན་རླབས་དང༌།།དགེ་
འདུན་མི་ཕྱེད་མཐུན་པའི་བྱིན་རླབས་ཀྱིས། །བསྔོ་བ་སྨོན་ལམ་བཏབ་
ཚད་འགྲུབ་པར་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་

མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་
རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཕྱག་འཚལ་
བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་
གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་
ཅད་རྫོགས་པའི་བྱང་ཆུབ་ཕྱིར་བསྔོའོ། །ཨེ་མ་ཧོ་ངོ་མཚར་
སངས་རྒྱས་སོགས་སྦྱར་སྲོལ་འདུག །
བསྔོ་སྨོན་བསྡུས་པ།
སྭསྟི། བདག་དང་གཞན་གྱི་དུས་གསུམ་དགེ་བའི་ཚོགས། ། དཔག་
མེད་མ་ལུས་གཅིག་ཏུ་བསྡོམས་པའི་མཐུས། །རྩ་བརྒྱུད་བླ་མ་རྒྱལ་
བ་སྲས་བཅས་ཀྱི། །ཟག་མེད་ཐུགས་ཀྱི་དགོངས་པ་ཡོངས་རྫོགས་
ཤོག །དམིགས་ཡུལ་འདི་དང་རིགས་དྲུག་ཐམས་ཅད་ཀྱི། །སྒྲིབ་གཉིས་
བག་ཆགས་བཅས་པ་ཀུན་སྦྱངས་ནས། །བསོད་ནམས་ཡེ་ཤེས་
ཚོགས་གཉིས་རབ་རྫོགས་ཏེ། །རྣམ་མཁྱེན་སྐུ་བཞིའི་དབང་ཕྱུག་
མྱུར་ཐོབ་ཤོག །ཁྱད་པར་བདག་ཅག་འཁོར་དང་བཅས་རྣམས་ཀྱི། །
ཚེ་འདིའི་རྒུད་པ་མ་ལུས་ཞི་བ་དང་། །བསམ་དོན་ཆོས་དང་མཐུན་

པ་ལེགས་གྲུབ་ནས། །སྲིད་ཞིའི་ཕུན་ཚོགས་རྒྱས་པའི་བཀྲ་ཤིས་
ཤོག།།ཅེས་པ་འདི་ནི་འབར་རབ་དགེ་བསྙེན་གཅོད་པ་བཀྲ་ཤིས་ཀྱི། མཆོད་བསྔོ།
གཤི་བསྔོ་། གསོན་བསྔོ་རྣམས་ཤིན་ཏུ་བསྡུད་པ་ཞིག་དགོས་ཞེས་བསྐུལ་བའི་ངོར།
བཙུན་པ་དཔ་ལ་ལྡན་དོན་གྲུབ་ཀྱིས་བྲིས་པའོ།།
བོད་ཡུལ་བདེ་བའི་སྨོན་ལམ།
༈ སྐྱབས་གནས་བསླུ་མེད་དཀོན་མཆོག་རྩ་བ་གསུམ། །ཁྱད་
པར་གངས་ཅན་མགོན་པོ་སྤྱན་རས་གཟིགས། །རྗེ་བཙུན་སྒྲོལ་མ་
གུ་རུ་པདྨ་འབྱུང་། །གསོལ་བ་འདེབས་སོ་ཐུགས་དམ་ཞལ་བཞེས་
དགོངས། །སྨོན་ལམ་ཡོངས་སུ་འགྲུབ་པར་བྱིན་གྱིས་རློབས། །སྙིགས་
དུས་འགྲོ་རྣམས་བསམ་སྦྱོར་ལོག་པ་དང་། །ཕྱི་ནང་འབྱུང་བ་འཁྲུགས་
པའི་རྒྱུ་རྐྱེན་གྱིས། །སྔར་མ་གྲགས་པའི་མི་ཕྱུག་དལ་ཡམས་ནད།
གཟའ་ཀླུ་རྒྱལ་གདོན་ནག་ཕྱོགས་འབྱུང་པོའི་གཟེར། །རྩྭ་སད་སེར་
གསུམ་ལོ་ཉེས་དམག་འཁྲུགས་རྩོད། །ཆར་ཆུ་མི་སྙོམས་གངས་ཅན་
བྲལ་བྱའི་ཐན། །ས་གཡོ་མེ་དགྲ་འབྱུང་བཞིའི་འཇིགས་པ་དང་། །
ཁྱད་པར་བསྟན་ལ་འཚེ་བའི་མཐའ་དམག་སོགས། །གངས་ཅན་
ལྗོངས་འདིར་གནོད་འཚེའི་རིགས་མཐའ་དག །མྱུར་དུ་ཞི་ཞིང་རྩད་

ནས་འཇོམས་གྱུར་ཅིག །མི་དང་མི་མིན་འགྲོ་བ་མཐའ་དག་གི། །
རྒྱུད་ལ་བྱང་ཆུབ་སེམས་མཆོག་རིན་པོ་ཆེ། །ངང་གིས་སྐྱེས་ནས་
གནོད་འཚེའི་བསམ་སྦྱོར་བྲལ། །ཕན་ཚུན་བྱམས་པའི་སེམས་དང་
ལྡན་ནས་ཀྱང་། །བོད་ཡུལ་མཐའ་དབུས་བདེ་སྐྱིད་དཔལ་གྱིས་འབྱོར།
སངས་རྒྱས་བསྟན་པ་དར་རྒྱས་ཡུན་གནས་ཤོག །རྩ་གསུམ་རྒྱལ་
བ་སྲས་བཅས་བདེན་པའི་སྟོབས། །འཁོར་འདས་དགེ་བའི་རྩ་བ་གང་
མཆིས་དང་། །བདག་ཅག་ལྷག་བསམ་རྣམ་པར་དཀར་བའི་མཐུས།།
གསོལ་བཏབ་སྨོན་པའི་འབྲས་བུ་འགྲུབ་གྱུར་ཅིག །རྗེ་བླ་མ་འཇམ་
དབྱངས་མཁྱེན་བརྩེའི་དབང་པོས་བོད་ཡུལ་བདེ་བའི་ཐུགས་སྨོན་བྱིན་རླབས་ཅན་ནོ། །
མར་མེའི་སྨོན་ལམ།
༈ མར་མེའི་སྨོན་ལམ་མཆོད་སྤྲིན་རྒྱ་མཚོ་བཞུགས་གསོལ། རིན་ཆེན་དང་
པོའི་ཀོང་བུ་ནི། །སྟོང་གསུམ་ཁྱོན་དང་མཉམ་པའི་ནང་། །རྩིས་མར་
བཅུད་ཀྱིས་ཡོངས་བཀང་བའི། །དཀྱིལ་དུ་སྡོང་བུ་རི་རབ་ཙམ། །
བཙུགས་ལ་སྦར་བའི་མེ་ལྕེ་ནི། །ངོ་བོ་ཡེ་ཤེས་ལྔ་ལྡན་ལ། །རྣམ་པ་
ཉི་མ་དུང་ཕྱུར་གྱི། །གཟི་བརྗིད་འབར་བའི་མར་མེ་འདིས། །ཕྱོགས་

བཅུ་ནམ་མཁའི་ཁམས་ཀུན་ཁྱབ། །འོད་ཀྱི་ཀློང་ནས་ཀུན་བཟང་གི་
མཆོད་སྤྲིན་རྒྱལ་མཚོའི་སྤྲིན་འཕྲོ་བ། །སྲིད་མཐའི་བར་དུ་རྟག་མཆོད་
པས། །བདག་དང་བདག་ལ་འབྲེལ་ཐོགས་ཀྱི། །དམིགས་ཡུལ་གཤིན་
གསོན་ཅི་མཆིས་པའི། །ཚོགས་གཉིས་རྫོགས་ཤིང་སྒྲིབ་གཉིས་
སྦྱངས།།བླ་མེད་བྱང་ཆུབ་མྱུར་ཐོབ་ཤོག །ཅེས་པའང་སྒ་སྟོན་ཝཱ་གིནྡས་
གསུངས།།
མདོ་ལས་གསུངས་པའི་བསྟན་པ་རྒྱས་པའི་བདེན་ཚིག །
༈ སངས་རྒྱས་རྣམ་གཟིགས་གཙུག་གཏོར་ཐམས་ཅད་སྐྱོབ།
འཁོར་བ་འཇིགས་དང་གསེར་ཐུབ་འོད་སྲུང་དང༌། །ཤཱཀྱ་ཐུབ་པ་
གཽ་ཏམ་ལྷ་ཡི་ལྷ། །སངས་རྒྱས་དཔའ་བོ་བདུན་ལ་ཕྱག་འཚལ་ལོ། །
སེམས་ཅན་དོན་དུ་བདག་གིས་སྔོན། །དཀའ་བ་གང་ཞིག་སྤྱད་
གྱུར་དང་། །བདག་གི་བདེ་བ་བཏང་བ་ཡིས། །བསྟན་པ་ཡུན་རིང་
འབར་གྱུར་ཅིག །ངས་སྔོན་ནད་པའི་ཆེད་དག་ཏུ། །རང་གི་འཚོ་བ་
ཡོངས་བཏང་བས། །སེམས་ཅན་ཕོངས་པ་བསྐྱབས་པའི་ཕྱིར། །
བསྟན་པ་ཡུན་རིང་འབར་གྱུར་ཅིག །བུ་དང་བུ་མོ་ཆུང་མ་དང་། །

ནོར་དང་གླང་ཆེན་ཤིང་རྟ་དང་། །རིན་ཆེན་བྱང་ཆུབ་ཕྱིར་བཏང་
བས། །བསྟན་པ་ཡུན་རིང་འབར་གྱུར་ཅིག །བདག་གིས་སངས་
རྒྱས་རང་སངས་རྒྱས། །ཉན་ཐོས་ཕ་དང་མ་དང་ནི། །དྲང་སྲོང་དག་
ལ་མཆོད་བྱས་པས། །བསྟན་པ་ཡུན་རིང་འབར་གྱུར་ཅིག །བསྐལ་
པ་བྱེ་བ་དུ་མར་བདག །སྡུག་བསྔལ་སྣ་ཚོགས་མྱོང་གྱུར་ཅིང་། །
བྱང་ཆུབ་དོན་དུ་ཐོས་བཙལ་བས། །བསྟན་པ་ཡུན་རིང་འབར་གྱུར་
ཅིག །བདག་གིས་ཚུལ་ཁྲིམས་བརྟུལ་ཞུགས་དང༌། །དཀའ་ཐུབ་
ཡུན་རིང་བསྟེན་བྱས་ཤིང་། །ཕྱོགས་བཅུའི་སངས་རྒྱས་ངས་མཆོད
པས། །བསྟན་པ་ཡུན་རིང་འབར་གྱུར་ཅིག །བཟོད་བརྟུལ་རྟག་ཏུ་
བསྟེན་བྱས་ཤིང་། །སེམས་ཅན་ཉོན་མོངས་སྙེགས་མ་ཡི། །སེམས་
ཅན་ངན་བཟོད་བྱས་གྱུར་པས། །བསྟན་པ་ཡུན་རིང་འབར་གྱུར་ཅིག །
བདག་སྔོན་བརྩོན་འགྲུས་དང་ལྡན་པས། །རྟག་ཏུ་བརྟན་ཅིང་ཕོ་རོལ་
གནོན། །སེམས་ཅན་ཐམས་ཅད་བསྒྲལ་དོན་དུ། །བདག་བསྟན་ཡུན་
རིང་འབར་གྱུར་ཅིག །བསམ་གཏན་རྣམ་ཐར་གཟུགས་མེད་དང་།
ཏིང་འཛིན་གངྒའི་བྱེ་སྙེད་པ། །བསྒོམ་པ་དེའི་མཐུས་བདག་གི་ནི། །
བསྟན་པ་ཡུན་རིང་འབར་གྱུར་ཅིག །ཡེ་ཤེས་དོན་དུ་བདག་གིས་
སྔོན། །དཀའ་ཐུབ་ནགས་དག་བསྟེན་བྱས་ཤིང་། །བསྟན་བཅོས་

དུ་མ་ཉེར་བསྟེན་པས། །བདག་གིས་བསྟན་པ་འབར་གྱུར་ཅིག །
བརྩེ་བའི་རྒྱ་ཡིས་ཤ་ཁྲག་དང་། །འཚོ་བ་ཡོངས་སུ་བཏང་གྱུར་ཅིག །
ཡན་ལགཉིང་ལག་བཏང་བ་ཡིས། །ཆོས་ཚུལ་རྣམ་པ་འཕེལ་གྱུར་
ཅིག །བདག་སྔོན་སྡིག་པའི་སེམས་ཅན་རྣམས། །བྱམས་པས་གསལ་
བར་སྨིན་བྱས་ཤིང་། །ཐེག་པ་གསུམ་ལ་རབ་བཀོད་པས། །ཆོས་
ཀྱི་མཆོད་སྦྱིན་རྒྱས་གྱུར་ཅིག །བདག་སྔོན་ཐབས་ཤེས་གྱུར་པ་
ན། །སེམས་ཅན་ལྟ་ངན་ལས་བསྒྲལ་ཞིང་། །ཡང་དང་ལྟ་ལ་བཀོད་
བྱས་པས། །ཆོས་ནི་རྣམ་པར་འཕེལ་རྒྱུར་ཅིག །བདག་གིས་སེམས་
ཅན་བསྡུ་དངོས་བཞིས། །ཉོན་མོངས་མེ་ལས་ཐར་བྱས་ཤིང་། །བདག་
དགེ་འཕེལ་སྡིག་ཕམ་བྱས་པས། །བདག་འཁོར་ཡུན་རིང་གནས་
གྱུར་ཅིག །བདག་གིས་མུ་སྟེགས་ཅན་གཞན་དག །ལྟ་བའི་ཆུ་ལས་
བསྒྲལ་བྱས་ཤིང་། །ཡང་དག་ལྟ་ལ་བཀོད་གྱུར་པས། །བདག་འཁོར་
རྟག་ཏུ་གུས་གྱུར་ཅིག ། བསྟན་པ་ཡུན་རིང་འབར་གྱུར་ཅིག །འདི་ནི་
ཟླ་བ་སྒྲོན་མའི་མདོ་ལས་གསུངས་པའོ། །དེ་ལྟར་ས་བཅུའི་སྤྱོད་པ་ལ། །བསླབ་
དང་སློབ་པར་འགྱུར་བ་ཡི། །སངས་རྒྱས་བྱམས་པ་ཉི་མ་ནི། །རྡོ་
རྗེ་མཆོག་གི་གདན་སྤོ་ལ། །ཇི་སྲིད་མངོན་དུ་མ་ཤར་བར། །དེ་སྲིད་
བསྟན་པ་འབར་གྱུར་ཅིག །།

བསྟན་པ་རྒྱས་པའི་བདེན་ཚིག་ལྷོ་ཕྱོགས་དྲི་བཞོན།
ཨོཾ་སྭ་སྟི། ཟབ་གསལ་བློ་འདས་སྤྲོས་མཚན་ཉེ་བར་ཞི། །ཇི་ལྟ་
ཇི་སྙེད་ཀུན་ཁྱབ་འདུས་མ་བྱས། །ཆོས་དབྱིངས་འཕོ་འགྱུར་མེད་པའི་
བྱིན་རླབས་ཀྱིས། །ས་སྐྱ་པ་ཡི་བསྟན་པ་འབར་གྱུར་ཅིག །རྒྱུ་རྐྱེན་
ཚོགས་ལས་རྟེན་ཙམ་འབྲེལ་ཙམ་དུ། །སྣང་བར་རང་གདངས་འགགས་
མེད་ཟབ་མོའི་དོན། །ནམ་ཡང་ཚད་མར་གྱུར་དེའི་ནུས་མཐུ་ཡིས།
ས་སྐྱ་པ་ཡི་བསྟན་པ་འབར་གྱུར་ཅིག །མཆོག་ཏུ་ཞི་བའི་ཡེ་ཤེས་
མངོན་གྱུར་ཀྱང༌། །ཡང་སྲིད་ལ་གཞོལ་ཡོན་ཏན་དཔལ་གྱིས་ལྕི། །
རྩ་བརྒྱུད་བཅས་པའི་ཐུགས་རྗེའི་དཔུང་བསྐྱེད་ལ། །ས་སྐྱ་པ་ཡི་བསྟན་
པ་འབར་གྱུར་ཅིག །གཞི་གཅིག་ཐབས་ཀྱིས་ཟིན་པའི་འབྲས་བུའི་
སྐུ། །རྟག་བརྟན་ལྔ་དང་ཁ་སྦྱོར་བདེ་ཆེན་སོགས། །བདུན་ལྡན་རིགས་
ཀྱི་བདག་པོའི་བྱིན་རླབས་ཀྱིས། །ས་སྐྱ་པ་ཡི་བསྟན་པ་འབར་གྱུར་
ཅིག །ཕྱག་རྒྱ་གྲུབ་པའི་སྙིང་རྗེའི་ཟློས་གར་གཞན། །ལུམ་བིའི་ཚལ་
དུ་བསྒྱུར་བའི་མེཿན་ཀ། །བཅུ་གཉིས་མཛད་པས་སྙེམས་དེའི་བྱིན་
གྱིས་ཀྱང༌། །ས་སྐྱ་པ་ཡི་བསྟན་པ་འབར་གྱུར་ཅིག །འགོག་ལམ་གཉིས་

དང་གང་ལ་འཇུག་བྱེད་ཀྱི། །རྗོད་བྱེད་ཐུབ་མཆོག་བདག་པོའི་རྐྱེན་
དག་ལས།།བྱུང་དང་བྱུང་མིན་བཅས་པའི་བདེན་པ་ཡི། །ས་སྐྱ་པ་
ཡི་བསྟན་པ་འབར་གྱུར་ཅིག །ཕྱིན་སྡུད་བཅུ་ཡིས་ཤུལ་ཆེན་ཀུན་
ཏུ་འོད། །རིངས་པར་སྙོགས་དང་མཐོང་རིགས་བརྒྱད་སྲབ་བྲལ། །
བྱས་རྟོགས་ཉན་རང་ལམ་ཞུགས་རྣམས་ཀྱི་མཐུས། །ས་སྐྱ་པ་ཡི་
བསྟན་པ་འབར་གྱུར་ཅིག །རྫུ་འཕྲུལ་ཞབས་དང་ཡེ་ཤེས་འདྲེན་བྱེད་
ཀྱིས། །ངལ་དུབ་མེད་པར་བསྟན་པའི་མེལ་འཚེ་མཁན། །དམ་ཅན་
རྒྱ་མཚོའི་འཕྲིན་ལས་མ་གཡེལ་བར། །ས་སྐྱ་པ་ཡི་བསྟན་པ་འབར་
གྱུར་ཅིག །གཞན་ཡང་གནག་མིན་སྐྱོང་བའི་འབྱུང་པོ་རྣམས། །བདེན་
ཚིག་འདི་ལ་དགྱེས་པའི་མངོན་ཕྱོགས་ནས། །མཐུན་རྐྱེན་ལས་ཀྱི་
ཆོ་ག་ཉེར་བསྐྲུན་ཏེ། །ས་སྐྱ་པ་ཡི་བསྟན་པ་འབར་གྱུར་ཅིག །གང་
གིས་ནོར་བཟང་སྤྱོད་པས་བཤེས་གཉེན་བསྟེན། །དེ་ཡིས་སྡེ་སྣོད་
རྣམ་གསུམ་སོ་སོའི་གཞུང་། །ཇི་བཞིན་དཀྲི་བའི་རྒྱུན་བཟང་མི་ཉམས་
པར། །ས་སྐྱ་པ་ཡི་བསྟན་པ་འབར་གྱུར་ཅིག །འགལ་འབྲེལ་དཔྱོད་
པའི་རྟོག་གེའི་རིག་ལམ་གྱི། །ཤེས་བྱའི་མུ་མཐའ་གཞན་ལ་བརྩོན་
བྱ་ཞིང་། ལོག་སྒྲུབ་ལོགས་འབྱན་མ་ལོག་ལམ་ཚུད་ནས། ས་སྐྱ་པ་
ཡི་བསྟན་པ་འབར་གྱུར་ཅིག །ཐོས་པ་ཙམ་གྱིས་མཆོག་ཏུ་མི་ལྟ་བར།།

ཚེ་གཅིག་སྐུ་བཞིའི་འཇུག་ངོགས་སྙིང་པོའི་ལམ། །སྒྲུབ་བརྩོན་དམ་
ལྡན་ས་སྟེང་ཁྱབ་པར་འཕེལ། །ས་སྐྱ་པ་ཡི་བསྟན་པ་འབར་གྱུར་ཅིག །
བསྟན་འཛིན་ཞབས་བརྟན་མཛད་ཕྲིན་བཞེད་དོན་དང་། །ཆབས་ཅིག་
དགེ་འདུན་སྡེ་རྣམས་དར་ཞིང་རྒྱས། །འགལ་རྐྱེན་ཉེར་ཞི་འདོད་དོན་
ཀུན་འགྲུབ་སྟེ། །ས་སྐྱ་པ་ཡི་བསྟན་པ་འབར་གྱུར་ཅིག །བྱང་ཕྱོགས་
སྐྱོང་བའི་སྐྱོབས་པ་མཆོག་གྱུར་པ། །མཁས་གྲུབ་རྒྱ་མཚོའི་ཡོངས་
སུ་གང་བའི་གནས། །གངས་རིའི་ཁྲོད་འདིར་བསྟན་པ་གསལ་མཛད་
པ། །ས་སྐྱ་པ་ཡི་བསྟན་པ་འབར་གྱུར་ཅིག །།དེ་ལྟར་གངས་ཁྲོད་བསྟན་པའི་
མངའ་བདག་འཇམ་མགོན་ས་སྐྱ་པའི་རིང་ལུགས་རྒྱ་ཆེར་རྒྱས་ཤིང་མེ་ལྟར་འབར་བའི་
བདེན་ཚིག་ལྷོ་ཕྱོགས་དྲི་བཞོན་ཞེས་བྱ་བ་འདི་ནི་མདོ་སྨད་མཁས་པའི་དབང་པོ་སྒ་བླ་མ་
ངག་དབང་མཆོག་ལྡན་གང་གི་བཞེས་བསྐོང་ཕྱིར་ཁམས་གསུམ་ཆོས་ཀྱི་རྒྱལ་པོ་ཀུན་
མཁྱེན་གུ་ཎ་པ་ཆེན་པོས་རྗེས་སུ་བཟང་བའི་བཀའ་འབངས་གཟིམ་འོག་སྤྲུལ་མིང་བྱམས་
པ་ངག་དབང་བསྟན་འཛིན་སྙན་གྲགས་སུ་འབོད་པས་སྣ་ཚོགས་དབྱིག་ཅེས་པ་ཤིང་མོ་
སྦྲུལ་གྱི་ལོའི་ཟླ་བ་བཅུ་པའི་ཚེས་ཉི་ཤུ་དྲང་སྲོང་ཕུར་བུ་རྒྱུ་སྐར་རྒྱལ་དང་འགྲོགས་པའི་
འགྲུབ་སྦྱོར་བཟང་པོའི་ཉིན་གྲུབ་པར་བགྱིས་པ་འདིས་ཀྱང་བསྟན་པ་རིན་པོ་ཆེ་ཡུན་དུ་གནས་
པའི་རྒྱར་གར་ཅིག །

འདོད་གསོལ་འགྲོ་ལ་བདེ་སྐྱིད་མ།
༈ འགྲོ་ལ་བདེ་སྐྱིད་འབྱུང་བའི་སྒོ་གཅིག་པུ། །ཀུན་མཁྱེན་རྒྱལ་
བའི་བསྟན་པ་རིན་པོ་ཆེ། །ཡུལ་དུས་གནས་སྐབས་ཀུན་ཏུ་མི་ཉམས་
པར། །ཕྱོགས་མཐར་དར་ཞིང་རྒྱས་པར་མཛད་དུ་གསོལ། །ཚད་
མེད་མཁྱེན་དང་བརྩེ་བའི་དཔལ་མངའ་ཞིང་། །རྒྱལ་བའི་བསྟན་པ་
སྲོག་ལྟར་གཅེས་འཛིན་པའི། །མཚུངས་མེད་བླ་མ་དགེ་བའི་བཤེས་
གཉེན་རྣམས། །སྐུ་ཚེ་རིང་ཞིང་རྒྱས་པར་མཛད་དུ་གསོལ། །འགྲོ་
ལ་དགེ་བའི་ལམ་བཟང་སྣང་མཛད་ཅིང༌། །འཆད་དང་སྒྲུབ་པའི་བྱ་
བ་ལྷར་ལེན་པའི། །ཆོས་བྱེད་དགེ་འདུན་དེ་དག་ཞབས་བརྟན་ཞིང་། །
འཕྲིན་ལས་ཕྱོགས་བཅུར་རྒྱས་པར་མཛད་དུ་གསོལ། །མི་རྣམས་
ན་རྒ་འཆི་བ་འཇིགས་མེད་ཅིང་། །འཇིག་རྟེན་ཡང་དག་ལྟ་བ་དང་
ལྡན་པས། །ཕན་ཚུན་བྱམས་པའི་སེམས་དང་ལྡན་པ་ཡི། །ཚད་མེད་
དགའ་བ་རྒྱས་པར་མཛད་དུ་གསོལ། །གྲོང་རྣམས་འཇམ་པོའི་རླུང་
གིས་གཡོ་བ་ཡིས། །བ་དན་དཀར་པོའི་ཕྲེང་བས་རབ་མཛེས་ཤིང༌།།
གོས་བཟང་རིན་ཆེན་རྒྱན་དང་ལྡན་པ་ཡི། །འབྱོར་ལྡན་སྐྱེ་བོས་གང་

བ་མཛད་དུ་གསོལ། །མཁའ་ལ་གློག་ཕྲེང་འགྱུ་བའི་སྤྲིན་མཛེས་ཤིང་།།
ས་ལ་རྨ་བྱ་དགའ་བའི་གར་མཛེས་པ། །ཟིམ་བུ་དལ་གྱིས་འབབ་
པའི་ཆར་རྒྱུན་གྱིས། །འགྲོ་རྣམས་དགའ་བ་རྒྱས་པར་མཛད་དུ་གསོལ།།
རི་རྣམས་རྩྭ་དང་མེ་ཏོག་འབབ་ཆུས་བརྒྱན། །ཀླུང་རྣམས་སྣ་ཚོགས་
ཕྱུགས་དང་འབྲུ་ཡིས་གང༌། །མི་རྣམས་རབ་ཏུ་དགའ་བའི་གླུ་ལེན་
ཞིང༌། །དྲེགས་དང་འཐབ་རྩོད་མེད་པར་མཛད་དུ་གསོལ། །རྒྱལ་
པོས་ཆབ་སྲིད་ཞི་བས་ལེགས་སྐྱོང་ཞིང༌། །འབངས་རྣམས་རྒྱལ་
པོའི་བཀའ་ལུང་གུས་ལེན་པས། །ཕྱི་དང་ནང་གི་འཁྲུག་བརྩོད་ཉེར་
ཞི་ནས། །རྫོགས་ལྡན་བཞིན་དུ་བདེ་བར་མཛད་གསོལ། །གཙུག་
ལག་ཁང་རྣམས་རྒྱལ་བའི་སྐུ་གཟུགས་དང༌། །དམ་ཆོས་གླེགས་
བམ་དུ་མས་རབ་མཛེས་པ། །ལྷ་རྫས་མཆོད་པའི་སྤྲིན་ཚོགས་དཔག་
མེད་ཀྱིས། །མཆོད་པའི་ཆར་ཆེར་རྒྱས་པར་མཛད་དུ་གསོལ། །
དགོན་གནས་ཐམས་ཅད་ཐུབ་བསྟན་སྐྱོང་བྱེད་པ། །བཤེས་གཉེན་
ངུར་སྨྲིག་འཛིན་པས་ཡོངས་གང་སྟེ། །འཆད་རྩོད་རྩོམ་པའི་བྱ་བས་
དུས་འདའ་ཞིང་། །ཀློག་དང་ཁ་ཏོན་རྒྱས་པར་མཛད་དུ་གསོལ། །
དགེ་བསྙེན་དགེ་ཚུལ་དགེ་སློང་ཕ་མ་རྣམས། །དྲི་མ་མེད་པའི་ཚུལ་
ཁྲིམས་དང་ལྡན་ཞིང༌། །རྣམ་དག་ཐོས་བསམ་བསྒོམ་པའི་བྱ་བ་ཡིས།།

བདེ་གཤེགས་བསྟན་པ་རྒྱས་པར་མཛད་དུ་གསོལ། །སྒྲུབ་པ་པོ་
རྣམས་གཡེང་བ་ཀུན་སྤངས་ནས། །འཚེ་བ་ཀུན་བྲལ་འདུ་འཛིས་
རྣམ་དབེན་པའི། །ཞི་བའི་གནས་སུ་སྤོང་བ་ལྷུར་ལེན་པའི། །རྟོགས་
པའི་ཡོན་ཏན་རྒྱས་པར་མཛད་དུ་གསོལ། །ལྷག་པར་དད་པས་གསོལ་
བ་འདེབས་བྱེད་པ། །སྒྲུབ་པོ་བདག་ཅག་འཁོར་དང་བཅས་རྣམས་ལ།།
ལོག་འཚོ་བྲལ་བའི་དཔལ་འབྱོར་ཕུན་ཚོགས་དང༌། །ཚེ་དང་དམ་
ཆོས་རྒྱས་པར་མཛད་དུ་གསོལ། །སྦྱིན་དང་ཚུལ་ཁྲིམས་བཟོད་
དང་བརྩོན་འགྲུས་དང་། །བསམ་གཏན་ཤེས་རབ་བླ་ན་མེད་སོགས་
ཀྱིས། །རང་ལ་སངས་རྒྱས་ཆོས་ཀུན་ཡོངས་རྫོགས་ནས། །ལུང་
རྟོགས་ཡོན་ཏན་རྒྱས་པར་མཛད་དུ་གསོལ། །སྦྱིན་དང་སྙན་པར་
སྨྲ་བས་འཁོར་བསྡུས་ནས། །དོན་སྤྱོད་དམ་ཆོས་ཚུལ་བཞིན་བཤད་
པའི་མཐུས། །རང་གཞན་དོན་མཐུན་ཆོས་ལ་ལེགས་སྦྱར་ནས། །
གཞན་དོན་ཆོས་བཞིན་རྒྱས་པར་མཛད་དུ་གསོལ། །ཆོས་ཀྱི་འགལ་
རྐྱེན་མཐའ་དག་ཉེ་ཞི་ཞིང་། །མཐུན་རྐྱེན་མ་ལུས་ཕུན་སུམ་ཚོགས་
གྱུར་ནས། །གང་དང་གང་ལ་ཐུབ་པས་རབ་བསྔགས་པའི། །དགེ་
བ་དེ་དག་རྒྱས་པར་མཛད་དུ་གསོལ། ཅེས་འགྲོ་བའི་དོན་ལ་གསོལ་བ་
འགྲོ་ལ་བདེ་སྐྱིད་འདི་ནི་ངོར་ཆེན་རྡོ་རྗེ་འཆང་ཀུན་དགའ་བཟང་པོས་མཛད་པའོ། །

དཔལ་ལྡན་བླ་མའི་ཐུགས་རྗེའི་བྱིན་རླབས་དང། །ཆོས་ཀུན་དེ་
བཞིན་ཉིད་ཀྱི་བདེན་པ་དང་། །བདག་གི་ལྷག་བསམ་རྣམ་པར་དག་
པའི་མཐུས། །ཇི་ལྟར་གསོལ་བ་བཏབ་བཞིན་འགྲུབ་གྱུར་ཅིག །
བསྟན་པའི་བདག་པོ་དཔལ་ལྡན་ས་སྐྱ་པ། །གངས་རིའི་ཁྲོད་འདིར་
ཐེག་ཆེན་ཆོས་སྒྲ་སྒྲོགས། །འཁོར་ལོས་བསྒྱུར་རྒྱལ་ཀུན་ཀ་རྒྱལ་
དགའ་རྒྱལ་མཚན་དཔལ། །བཟང་པོའི་ཞབས་ཀྱི་པདྨོའི་བཀྲ་ཤིས་
ཤོག །འགྲོ་བའི་བླ་མ་ཆོས་རྒྱལཔཎྚི། མཁྱེན་རབ་དབང་ཕྱུགས་
རྗེ་བཙུན་འཇམ་པའི་དབྱངས། །རྒྱལ་བ་གཉིས་པ་དཔལ་ལྡན་ས་
སྐྱ་པའི། །བསྟན་པ་ཡུན་རིང་གནས་པའི་བཀྲ་ཤིས་ཤོག །རབ་འབྱམས་
ཕྱོགས་བཅུའི་རྒྱལ་བ་ཐམས་ཅད་ཀྱི། །གསང་གསུམ་གཅིག་ཏུ་
བསྡུད་པའི་རྡོ་རྗེ་འཆང་། །རྒྱལ་བ་ལུང་བསྟན་ཀུན་ཀ་བཟང་པོ་
ཡི། །བསྟན་པ་ཡུན་རིང་གནས་པའི་བཀྲ་ཤིས་ཤོག དཔལ་ལྡན་ས་
སྐྱ་གཙོར་གྱུར་ཆོས་གྲྭ་ཀུན། །འདུས་ཚོགས་ལི་ཁྲིའི་རྒྱ་མཚོ་ལྟར་
རྒྱས་ཤིང་། །ཆོས་སྤྱོད་རླབས་ཕྲེང་སྲིད་པའི་རྩེར་ཕྱུར་བས། །བདུད་
སྡེའི་གྲོང་ཁྱེར་འཇིགས་པའི་བཀྲ་ཤིས་ཤོག །མ་ཕམ་ཆོས་ཀྱི་བླ་
མ་གཡག་རོང་གཉིས།རིགས་པའི་དབང་ཕྱུག་ཤེས་རབ་བཟང་པོ་
དང༌། །སྡེ་སྣོད་འཛིན་པའི་གཙུག་རྒྱན་རྫོང་དཀར་བའི། །བསྟན་

པ་སླར་ཡང་དར་བའི་བཀྲ་ཤིས་ཤོག །ཁྱད་པར་རྒྱུལ་བ་སྲས་
ཅད་ཐམས་ཅད་ཀྱི། །མཁྱེན་རྩེ་ནུས་སུ་གཅིག་ཏུ་བསྡུད་པའི་སྐུ།
ཀུན་མཁྱེན་གཉིས་པ་ཤཱཀྱ་མཆོག་ལྡན་གྱི། བསྟན་པ་ཡུན་རིང་གནས་
པའི་བཀྲ་ཤིས་ཤོག། །ཐུབ་པའི་རྒྱལ་ཚབ་འཇམ་དབྱངས་ས་སྐྱ་
པའི། །ལྟ་གྲུབ་འཁྲུལ་མེད་སེངྒེའི་ང་རོང་ཡི། །ཕས་རྒོལ་གླང་པོའི་ཀླད་
འགེམས་གོ་རམས་ཆེའི། །རིང་ལུགས་ཕྱོགས་བརྒྱར་འབར་བའི
བཀྲ་ཤིས་ཤོག །གང་གི་ཞབས་སེན་ཡིད་ལ་དྲན་ཙམ་གྱིས། །ཕྱི་ནང་
བདུད་ལས་རྒྱལ་བའི་དཔལ་ཡོན་ཅན། །རྡོ་རྗེ་འཆང་དངོས་ཚར་པ་
ཆོས་ཀྱི་རྗེའི། །བསྟན་པ་ཕྱོགས་བཅུར་རྒྱས་པའི་བཀྲ་ཤིས་ཤོག །
སྟོན་པ་འཇིག་རྟེན་ཁམས་སུ་བྱོན་པ་དང༌། །བསྟན་པ་ཉིད་འོད་
བཞིན་དུ་གསལ་བ་དང་། །བསྟན་འཛིན་བུ་སློབ་དགེ་འདུན་མཐུན་
པ་ཡི། །བསྟན་པ་ཡུན་རིང་གནས་པའི་བཀྲ་ཤིས་ཤོག །སངས་རྒྱས་
སྐུ་གསུམ་བརྙེད་པའི་བྱིན་རླབས་དང༌། །ཆོས་ཉིད་མི་འགྱུར་བདེན་
པའི་བྱིན་རླབས་དང་། །དགེ་འདུན་མི་ཕྱེད་མཐུན་པའི་བྱིན་རླབས་
དང་། །བསྔོ་བ་སྨོས་ལམ་བཏབ་ཚད་འགྲུབ་གྱུར་ཅིག །།

བཀྲ་ཤིས།
༈ རྒྱལ་མཚན་རྩེ་མོར་དབང་གི་རྒྱལ་པོ་ལྟར། །ལྷག་པའི་ལྷ་ཡི་
གཙུག་གི་རྒྱན་གྱུར་པ། །སྒྲུབ་པ་པོ་ལ་དངོས་གྲུབ་མཆོག་སྩོལ་བའི། །
མཉམ་མེད་བླ་མ་མཆོག་གི་བཀྲ་ཤིས་ཤོག །མཚུངས་མེད་བླ་མ་
དཔལ་ལྡན་རྡོ་རྗེ་འཆང་། །མཐུ་སྟོབས་དབང་ཕྱུག་བླ་མ་བརྒྱུད་པར་
བཅས། །མཚན་ནས་བརྗོད་དམ་ཅུང་ཟད་དྲན་ཡང་རུང་། །བཀྲ་ཤིས
་དེས་ཀྱང་སྐྱེ་དགུ་བདེ་ལེགས་ཤོག །ས་ཆེན་བླ་མ་བསོད་ནམས་
རྩེ་མོ་དང་། །རྗེ་བཙུན་གྲགས་པ་ས་སྐྱ་པཎྚི་ཏ། །ཆོས་ཀྱི་རྒྱལ་པོ་
འཕགས་པ་རིན་པོ་ཆེ། །རྗེ་བཙུན་གོང་མ་ལྔ་ཡིས་བཀྲ་ཤིས་ཤོག །
བསྟན་པའི་བདག་པོ་དཔལ་ལྡན་ས་སྐྱ་པས། །གངས་རིའི་ཁྲོད་འདིར་
ཐེག་ཆེན་ཆོས་སྒྲ་སྒྲོགས། །འཁོར་ལོས་སྒྱུར་རྒྱལ་ཀུན་དགའ་རྒྱལ་
མཚན་དཔལ། །བཟང་པོའི་ཞབས་ཀྱི་པདྨོའི་བཀྲ་ཤིས་ཤོག །འགྲོ་
བའི་བླ་མ་ཆོས་རྗེ་པཎྚི་ཏ། །མཁྱེན་རབ་དབང་ཕྱུག་རྗེ་བཙུན་འཇམ་
པའི་དབྱངས། །རྒྱལ་བ་གཉིས་པ་དཔལ་ལྡན་ས་སྐྱ་པའི། །བསྟན་
པ་ཡུན་རིང་གནས་པའི་བཀྲ་ཤིས་ཤོག །རབ་འབྱམས་ཕྱོགས་བཅུའི་

རྒྱལ་བ་ཐམས་ཅད་ཀྱི། །གསང་གསུམ་གཅིག་ཏུ་བསྡུས་པའི་རྡོ་
རྗེ་འཆང་། །རྒྱལ་བའི་ལུང་བསྟན་ཀུན་དགའ་བཟང་པོ་ཡི།།བསྟན་
པ་ཡུན་རིང་གནས་པའི་བཀྲ་ཤིས་ཤོག །གང་གི་ཞབས་སེན་ཡིད་
ལ་དྲན་ཙམ་གྱི། །ཕྱི་ནང་བདུད་ལས་རྒྱལ་བའི་དཔལ་ཡོན་ཅན། །
རྡོ་རྗེ་འཆང་དངོས་ཚར་པ་ཆོས་ཀྱི་རྗེ། །བསྟན་པ་ཕྱོགས་བཅུར་རྒྱས་
པའི་བཀྲ་ཤིས་ཤོག །གང་ཞིག་ཡིད་བཞིན་ནོར་བུར་གསོལ་བཏབ་
ན། །འདོད་པའི་དངོས་གྲུབ་མ་ལུས་སྩོལ་བ་ལྟར། །དད་པ་ཅན་ཀུན་
ནམ་ཡང་མི་བསླུ་བའི། །དཔལ་ལྡན་རྩ་བརྒྱུད་བླ་མའི་བཀྲ་ཤིས་ཤོག །
དཀྱིལ་འཁོར་རྒྱ་མཚོའི་ཁྱབ་བདག་ཀྱེ་རྡོ་རྗེ། །དམ་ཆོས་རྒྱ་མཚོའི་
ཉིང་ཁུ་གསུང་ངག་མཆོག །བསྟན་འཛིན་རྒྱ་མཚོའི་གཙུག་རྒྱན་ས་
སྐྱ་པ། །མཆོག་གསུམ་འགྲན་ཟླ་བྲལ་བའི་བཀྲ་ཤིས་ཤོག །པདྨའི་
ལྟེ་བར་བདུད་བཞིའི་སྟེང་ན་བརྗིད། །ཡོན་ཏན་མཐའ་ཡས་ཡེ་ཤེས་
ལྔ་ཡི་དངོས། །ཧེ་རུ་ཀ་དཔལ་བདག་མེད་རྣལ་འབྱོར་མ། །བཀྲ་
ཤིས་དེས་ཀྱང་སྐྱེ་དགུ་བདེ་ལེགས་ཤོག །བཀྲ་ཤིས་གང་ཞིག་ཆོས་
ཀྱི་དབྱིངས་ལས་ལེགས་བྱུང་བའི། །ཧེ་རུ་ཀ་དཔལ་འཇིགས་བྱེད་
རྒྱལ་པོ་འབར་བའི་སྐུ། །ཤེས་རབ་ཕག་མོའི་པདྨར་རྡོ་རྗེ་རོལ་མཛད་
པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །

སྐྱེ་མེད་ཆོས་སྐུའི་རང་བཞིན་རྣམ་དག་ལས། །ཐུགས་དམ་དབང་
གིས་གཟུགས་ཀྱི་སྐུར་སྤྲུལ་པ། །བཅོམ་ལྡན་དཔལ་ཆེན་རྡོ་རྗེ་གཞོན་
ནུའི་སྐུ།།སྐྱེ་ཤི་མེད་པ་དོན་གྱི་བཀྲ་ཤིས་ཤོག །མ་སྐྱེས་མི་དམིགས་
ཆོས་ཀྱི་དབྱིངས་ཉིད་ལས། །ཆོས་འཕྲུལ་དངོས་པོ་ཡུམ་གྱི་སྐུར་
སྟོན་པ།།འཁོར་ལོ་རྒྱས་འདེབས་དབང་ཕྱུག་ཀུན་གྱི་ཡུམ། །ཡོན་
ཏན་འབྱུང་བའི་དོན་གྱི་བཀྲ་ཤིས་ཤོག །ཡེ་ཤེས་ཐུགས་ཀྱིས་ཁྲོ་
བཅུའི་སྐུར་སྤྲུལ་ནས། །བགེགས་ཀྱི་བདག་པོ་ཕྱོགས་བཅུར་སྐྱོང་
བ་རྣམས། །གདན་དུ་བཏིང་ནས་དགྲ་བགེགས་དབྱིངས་སུ་སྒྲོལ། །
སྤྲུལ་པའི་ཁྲོ་བཅུ་ཡབ་ཡུམ་བཀྲ་ཤིས་ཤོག །ཡང་སྤྲུལ་ཕྱག་བརྙན་
ཉི་ཤུའི་བཀྲ་ཤིས་ཤོག །ཡེ་ཤེས་སྒོ་མ་བཞི་ཡི་བཀྲ་ཤིས་ཤོག
སྲས་མཆོག་ཕུར་བུའི་མཐུ་དཔལ་བཀྲ་ཤིས་ཤོག །ཕོ་ཉ་གསུམ་
བརྒྱ་དྲུག་ཅུའི་བཀྲ་ཤིས་ཤོག །གསང་སྔགས་རྣལ་འབྱོར་སྒྲུབ་
པའི་ཤེས་རབ་ཅན། །ལྟ་སྤྱོད་ཡལ་བར་མ་གྱུར་དགོངས་པ་ཡི། །
དུས་གསུམ་རྒྱལ་བའི་དགོངས་སྤྱོད་གཞུང་བསྒྲུབས་པས། །དངོས་
གྲུབ་རྣམ་གཉིས་འགྲུབ་པའི་བཀྲ་ཤིས་ཤོག །སྣ་ཚོགས་སྐུ་གསུང་
ཐུགས་ཀྱི་སྒྱུ་འཕྲུལ་ལས། །གང་ལ་གང་འདུལ་མཛད་འཕྲིན་པ་མཐའ་
ཡས། །དངོས་གྲུབ་རྣམ་གཉིས་སྩོལ་བའི་ལྷག་པའི་ལྷ། །ཡི་དམ་

རྒྱལ་བ་རྒྱ་མཚོའི་བཀྲ་ཤིས་ཤོག །ཆོས་སྐུ་ནམ་མཁའ་བཞིན་དུ་
དབྱེར་མེད་ཀྱང༌། །གཟུགས་སྐུ་འཇའ་ཚོན་བཞིན་དུ་སོ་སོ་གསལ།།
ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ལྔ་བདེ་
བར་གཤེགས་ཀྱི་བཀྲ་ཤིས་ཤོག །འཇིག་རྟེན་འདྲེན་པའི་གཙོ་བོ་
ཚེ་དཔག་མེད། །དུས་མིན་འཆི་མ་མ་ལུས་འཇོམས་མཛད་པ། །
མགོན་མེད་སྔག་བསྔལ་གྱུར་པ་རྣམས་ཀྱི་སྐྱབས། །སངས་རྒྱས་
ཚེ་དཔག་མེད་ཀྱི་བཀྲ་ཤིས་ཤོག །རྣམ་རྒྱལ་འཇིག་རྟེན་དབང་ཕྱུག་
གསང་བའི་བདག །མི་གཡོ་འདོད་པའི་རྒྱལ་པོ་དབྱུག་སྔོན་ཅན། །
སྟོབས་པོ་ཆེ་དང་ལྷ་ཡི་བུ་གཉིས་ཏེ། །རྣམ་རྒྱལ་ལྷ་ཚོགས་རྣམས་
ཀྱི་བཀྲ་ཤིས་ཤོག །བདག་གི་ཚེ་རབས་སྔོན་ནས་སྒྲུབ་པའི་ལྷ། །
དུས་གསུམ་སངས་རྒྱས་ཀུན་གྱི་འཕྲིན་ལས་མ། །རབ་དཀར་ཞལ་
གཅིག་ཕྱག་གཉིས་སྤྱན་བདུན་མ། །ཚེ་སྦྱིན་ཡིད་བཞིན་འཁོར་ལོའི་
བཀྲ་ཤིས་ཤོག །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །
སྐྱེ་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་
ཡུལ་མ། །དུས་གསུམ་རྒྱལ་བའི་ཡུམ་གྱི་བཀྲ་ཤིས་ཤོག །ཐབས་
མཁས་ཐུགས་རྗེས་ཤཱཀྱའི་རིགས་སུ་འཁྲུངས། །གཞན་གྱིས་མི་
ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་བརྗིད་

པའི་སྐུ། །ཤཱཀྱའི་རྒྱལ་པོའི་ཞབས་ཀྱིས་བཀྲ་ཤིས་ཤོག །ཕྱོགས་
བཅུའི་འགྲོ་ལ་མཁྱེན་བརྩེ་རབ་དགོངས་ནས། །ཕྱོགས་བཅུར་ཆོས་
ཀྱི་འཁོར་ལོ་ལེགས་བསྐོར་བས། །ཕྱོགས་བཅུའི་འགྲོ་ཀུན་ཡོངས་
སུ་སྐྱོབས་མཛད་པའི། །ཕྱོགས་བཅུའི་སངས་རྒྱས་རྣམས་ཀྱི་བཀྲ་
ཤིས་ཤོག །མར་མེ་མཛད་སོགས་རྒྱལ་བ་འདས་པ་དང་། །བྱང་
ཆུབ་ཆེན་པོ་ད་ལྟ་བཞུགས་པ་དང་།།བྱམས་པ་ལ་སོགས་སླད་ནས་
འབྱོན་གྱུར་པའི། །དུས་གསུམ་སངས་རྒྱས་རྣམས་ཀྱི་བཀྲ་ཤིས་
ཤོག །སྟོན་པ་སངས་རྒྱས་རྣམས་ཀྱི་བཀྲ་ཤིས་ཤོག །སྐྱོབས་པ་དམ་
ཆོས་རྣམས་ཀྱི་བཀྲ་ཤིས་ཤོག །འདྲེན་པ་དགེ་འདུན་རྣམས་ཀྱི་བཀྲ་
ཤིས་ཤོག །སྐྱབས་གནས་དཀོན་མཆོག་གསུམ་གྱི་བཀྲ་ཤིས་ཤོག
འཇམ་དབྱངས་ཕྱག་ན་རྡོ་རྗེ་སྤྱན་རས་གཟིགས། །ས་ཡི་སྙིང་པོ་
སྒྲིབ་པ་རྣམ་པ་སེལ། །ནམ་མཁའི་སྙིང་པོ་བྱམས་པ་ཀུན་ཏུ་བཟང་།
ཉེ་བའི་སྲས་ཆེན་བརྒྱད་ཀྱིས་བཀྲ་ཤིས་ཤོག །བརླབས་ཆེན་སྤྱོད་
པའི་ཚུལ་ནི་རབ་བཟུང་ནས། །བསྡུ་བ་རྣམ་བཞིས་འགྲོ་དོན་མཛད་
གྱུར་པ། །རབ་དགའ་ལ་སོགས་ས་ལ་བཞུགས་པ་ཡི། །བྱང་ཆུབ་
སེམས་དཔའ་རྣམས་ཀྱི་བཀྲ་ཤིས་ཤོག །དུས་གསུམ་རྒྱལ་བ་སྲས་
བཅས་ཐུགས་རྗེ་དང་། །ཉན་ཐོས་ཚུལ་བཟུང་སྲིད་པ་ཇི་སྲིད་པར། །

བསྟན་པ་སྐྱོང་ཞིང་འགྲོ་བའི་དོན་མཛད་པའི། །གནས་བརྟན་ཆེན་
པོ་རྣམས་ཀྱི་བཀྲ་ཤིས་ཤོག །རྒྱུན་ཞུགས་ཕྱིར་འོང་ཕྱིར་མི་འོང་ལ་
སོགས། །དགྲ་བཅོམ་རིགས་གྱུར་སྐྱེས་བུ་ཟུང་བཞི་དང་། ཚོགས་
ན་སྤྱོད་དང་བསེ་རུ་ལྟ་བུ་ཡི། །འཕགས་པ་རང་རྒྱལ་རྣམས་ཀྱི་བཀྲ་
ཤིས་ཤོག །འཇིགས་རུང་དུས་མཐའི་སྤྲིན་ལྟར་གནག་པའི་སྐུ། །ཧཱུཾ་
ཕཊ་ང་རོ་འབྲུག་སྟོང་ལྡིར་བའི་གསུང་། །སྤྲོས་པ་ཉེར་བཞི་མཁའ་
དབྱིངས་ཆེན་པོའི་ཐུགས། །དཔལ་འབར་མཧཱ་ཀཱ་ལའི་བཀྲ་ཤིས་
ཤོག །གང་གི་མཐུ་ཡིས་བརྒྱ་བྱིན་ཝ་ལྟར་ཞུམ། །མིང་ཙམ་ཐོས་
པས་ནད་དོ་ཅོག་ལས་སྐྱོང་། །མཚན་མོ་ཁམས་གསུམ་ཉུལ་བའི་
རྫུ་འཕྲུལ་ཅན། །མ་གཅིག་སྲིད་གསུམ་བདག་མོའི་བཀྲ་ཤིས་ཤོག །
དཔའ་བརྗིད་མི་སྡག་མཐིང་ནག་རྔམས་པའི་ཞལ། །རལ་པ་དམར་
སེར་དུས་མཐའི་མེ་ལྟར་འབར། །ལྗགས་ཀྱི་དབང་པོ་གློག་ལྟར་
འཁྱུག་པ་ཅན། །ཞིང་སྐྱོང་ཞལ་བཞི་པ་ཡི་བཀྲ་ཤིས་ཤོག །བསྟན་
སྲུང་ཀུན་གྱི་གཙོ་བོ་མཧཱ་ཀཱ་ལ། །བསྟན་དགྲ་ཐལ་བར་རློག་མཛད་
ཞལ་བཞི་པ། །བསྟན་འཛིན་བུ་བཞིན་སྐྱོང་བའི་རེ་མ་ཏི། །འཕྲིན་
ལས་ས་གསུམ་ཁྱབ་པའི་བཀྲ་ཤིས་ཤོག །སྤྲུལ་པ་བྱེ་བས་ས་གསུམ་
ཁྱབ་པར་འགེངས། །བདུད་དཔུང་ཚར་གཅོད་སྒྲུབ་ལ་དངོས་གྲུབ་

སྩོལ། བསྟན་དང་བསྟན་འཛིན་བུ་བཞིན་སྐྱོང་མཛད་པའི། །ཕོ་ཉ
ལས་མཁན་རྣམས་ཀྱི་བཀྲ་ཤིས་ཤོག །སྔོན་ཚེ་རྡོ་རྗེ་འཆང་གི་སྤྱན་
སྔ་རུ། །ཆོས་བཞིན་སྒྲུབ་པར་བྱེད་པའི་གང་ཟག་ལ། །བར་ཆད་བསྲུང་
ཞིང་སྐྱོང་བར་ཞལ་བཞེས་པའི། །ཆོས་སྐྱོང་སྲུང་མའི་ཚོགས་ཀྱིས་
བཀྲ་ཤིས་ཤོག །རྫུ་འཕྲུལ་སྟོབས་དང་མངོན་པར་ཤེས་པའི་དཔལ།
ཉེ་བར་ཐོབ་ནས་ཐུབ་པའི་བཀའ་བཞིན་དུ། །བསྟན་པ་རིན་ཆེན་བང་
མཛོད་ལེགས་སྲུང་བའི། །རྡོ་རྗེ་ཆོས་སྐྱོང་རྣམས་ཀྱི་བཀྲ་ཤིས་ཤོག །
འདོད་རྒུའི་མཆོག་སྩོལ་རྗེ་བཙུན་རིག་བྱེད་མ། །འདོད་ཡོན་ཆར་
འབེབས་ལྷ་ཆེན་ཚོགས་ཀྱི་བདག །འདོད་པའི་རྒྱལ་པོ་ཁམས་
གསུམ་དབང་སྡུད་ལྷས། །འདོད་དོན་བདེ་བླག་འགྲུབ་པའི་བཀྲ་ཤིས་
ཤོག །བྱང་ཕྱོགས་སྐྱོང་བའི་རྒྱལ་ཆེན་རྣམ་ཐོས་སྲས། །ནོར་གྱི་
བདག་པོ་ཨཱརྱ་ཛམྦྷ་ལ། །དབུ་བ་སེལ་བའི་ལྷ་མོ་ནོར་རྒྱུན་མ། །ནོར་
ལྷ་གཏེར་བདག་རྣམས་ཀྱི་བཀྲ་ཤིས་ཤོག །ནོར་གྱི་དབང་ཕྱུག་རིན་
ཆེན་གཏེར་མངའ་ཞིང༌། །གནོད་སྦྱིན་ནོར་འཆང་དབང་པོ་ཀུན་གྱི་
རྗེ། །བྱང་ཕྱོགས་སྐྱོང་བའི་མགོན་པོ་ཛམྦྷ་ལྷ། །དངོས་གྲུབ་མཆོག་
སྩོལ་མཛད་པའི་བཀྲ་ཤིས་ཤོག །གང་སྔོན་སྦྱིན་པ་རྒྱ་མཚོའི་དགེ་
བསགས་པ། །ཚེ་དང་ནོར་དང་མཐུ་ཡི་དཔལ་བརྙེས་ནས། །སྒྲུབ་

པ་པོ་ལ་དབྱིག་གི་ཆར་འབེབས་པའི། །གནོད་སྦྱིན་ནོར་ལྷའི་ཚོགས་
ཀྱི་བཀྲ་ཤིས་ཤོག །ཟབ་ཅིང་རྒྱ་ཆེ་གཟིགས་པ་པོ། །ཡུལ་འཁོར་
སྲུང་དང་འཕགས་སྐྱེས་པོ། །སྤྱན་མི་བཟང་དང་རྣམ་ཐོས་སྲས། །
རྒྱལ་ཆེན་བཞི་ཡི་བཀྲ་ཤིས་ཤོག །སྦྱིན་པ་གཏོང་ཞིང་ཚུལ་ཁྲིམས་
བསྲུང་བ་དང་། །བཟོད་པ་སྒོམ་ཞིང་བརྩོན་འགྲུས་བརྩམས་པ་དང༌།
མཉམ་པར་གཞག་ཅིང་གནས་ལུགས་རྟོགས་པ་ཡི། བཀྲ་ཤིས་
དེས་ཀྱང་དེང་འདིར་བདེ་ལེགས་ཤོག །ལུས་ལ་ཆོས་གོས་གསུམ་
གྱིས་བཀྲ་ཤིས་ཤོག །ངག་སྡེ་སྣོད་གསུམ་གྱི་བཀྲ་ཤིས་ཤོག །
སེམས་ལ་བསླབ་པ་གསུམ་གྱི་བཀྲ་ཤིས་ཤོག །ཀུན་ལ་དཀོན་མཆོག་
གསུམ་གྱི་བཀྲ་ཤིས་ཤོག །འབད་དང་རྩོལ་བས་མ་གོས་པའི། །ཡིད་
བཞིན་ནོར་བུ་དཔག་བསམ་ཤིང་། །སེམས་ཅན་རེ་བ་བསྐོང་མཛད་
པའི། །བསམ་པ་འགྲུབ་པའི་བཀྲ་ཤིས་ཤོག །ལོ་བརྒྱ་ཐུབ་ཅིང་སྟོན་
བརྒྱ་མཐོང་བ་དང༌། །ཚེ་རིང་ནད་མེད་བདེ་སྐྱིད་ཕུན་སུམ་ཚོགས།།
ཐེག་པ་མཆོག་ལ་ངེས་པར་འབྱུང་བ་ཡི། །བཀྲ་ཤིས་དེས་ཀྱང་དེང་
འདིར་བདེ་ལེགས་ཤོག །བསོད་ནམས་རི་བོ་བཞིན་དུ་བརྟན་པ་དང་།།
རྒྱུད་འཛིན་ཉི་ཟླ་བཞིན་དུ་གསལ་བ་དང༌། །སྙན་གྲགས་ནམ་མཁའ་
ལྟ་བུར་ཁྱབ་པ་ཡི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །

དཔོན་སློབ་མི་འབྲལ་ལྷན་ཅིག་འགྲོགས། །སྐུ་ཚེ་མི་འགྱུར་ས་བཞིན་
བརྟན། །ཇ་ཆང་ཞིམ་སྤྲོ་རྒྱུན་མི་ཆད། །སྐྱིད་ལ་ཆོས་འཕེལ་བཀྲ་ཤིས་
ཤོག །བགེགས་རིགས་སྟོང་ཕྲག་བརྒྱད་ཅུ་བཞི་བ་དང༌། །་མཐུན་
གནོད་པའི་རྐྱེན་དང་བྲལ་བ་དང༌། །འདོད་པ་འགྲུང་ཅིང་ཕུན་སུམ་
ཚོགས་པ་ཡི། །བཀྲ་ཤིས་དེས་ཀྱང་དེས་འདིར་བདེ་ལེགས་ཤོག །
ཉིན་མོ་བདེ་ལེགས་མཚན་བདེ་ལེགས། །ཉིན་མོའི་དགུང་ཡང་བདེ་
ལེགས་ཤིང་། །ཉིན་མཚན་རྟག་ཏུ་བདེ་ལེགས་པ། །དཀོན་མཆོག་
གསུམ་གྱི་བཀྲ་ཤིས་ཤོག །འདིར་བདག་ཅག་དཔོན་སློབ་འཁོར་
དང་བཅས་པ་ཐམས་ཅད་ཉི་མ་དང་ཟླ་བ་གཟའ་སྒྲ་གཅན་གྱི་ཁ་ནས་
ཐར་བ་ལྟར་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྒྱལ་ནས་
བཀྲ་ཤིས་དང་དགེ་ལེགས་ཀྱི་འབྱོར་པའི་དཔལ་དམ་པ་ཐོབ་པར་
གྱུར་ཅིག །
བཀྲ་ཤིས་བསྡུས་པ།
༈ བཀྲ་ཤིས་གང་ཞིག་མ་ཕམ་བྱམས་མགོན་ཐུགས་རྗེའི་འཕྲུལ།།
འཛམགླིང་སངས་རྒྱས་བསྟན་པའི་དཔལ་དུ་ལེགས་ཤར་བ། །ཆོས་
ཀྱི་རྒྱལ་པོ་ཤཱཀྱ་མཆོག་ལྡན་བཀྲ་ཤིས་གང༌། །བཀྲ་ཤིས་དེས་ཀྱང་

གནས་འདིར་བཀྲ་ཤིས་ཕུན་ཚོགས་སྩོལ། །བཀྲ་ཤིས་གང་ཞིག་རྩ་
བརྒྱུད་ཊྚ་མས་བྱིན་རློབ་ཅིང༌། །སངས་རྒྱས་བདེན་གསུངས་དམ་
ཆོས་མཆོག་རབ་མི་གཡོ་བ། །དགེ་འདུན་བདེན་པའི་ལམ་ལ་གནས་
པའི་བཀྲ་ཤིས་གང༌། །བཀྲ་ཤིས་དེས་ཀྱང་གནས་འདིར་བཀྲ་ཤིས་ཕུན་
ཚོགས་སྩོལ། །ཚངས་དང་ལྷ་དབང་སྲུང་མའི་བྱིན་བརླབས་ཀྱིས།
ཕན་མཛད་ལྷ་ཡི་བཀྲ་ཤིས་གནས་གྱུར་ཏེ། །བདེ་ལེགས་བསམ་པ་
ཡིད་བཞིན་འགྲུབ་པ་དང་། །ཚེ་རིང་ནད་མེད་བདེ་སྐྱིད་ལྡན་པར་ཤོག
བཀྲ་ཤིས་གང་ཞིག་དཔལ་ལྡན་བླ་མའི་སྐུ་ཚེ་བརྟན། །འཕྲིན་ལས་
རྒྱས་ཤིང་དགེ་འདུན་རྒྱལ་མཚོ་ཐུགས་མཐུན་ལ། །ཆོས་དང་
སྲིད་ཀྱི་འབྱོར་བ་རྒྱས་པའི་བཀྲ་ཤིས་གང༌། །བཀྲ་ཤིས་དེས་ཀྱང་
གནས་འདིར་བཀྲ་ཤིས་ཕུན་ཚོགས་སྩོལ། །མངྒ་ལཾ། པན་ཆེན་ཤཱཀྱ་
མཆོག་ལྡན་གྱི་གསུང་འབུལ་ནང་གསལ།

པར་བྱང་སྨོན་ཚིག །
༈ གསེར་གྱི་མདོག་ཅན་མཚན་དཔེའི་དཔལ་འབར་སྐུ། །རབ་
སྙན་ཚངས་དབྱངས་ཐེག་གསུམ་ལམ་སྟོན་གསུང་། །མཁྱེན་གཉིས་
ཡེ་ཤེས་ཐུགས་མངའ་བཅོམ་ལྡན་འདས། །ཐུབ་དབང་སྲས་བཅས་
སྒོ་གསུམ་ཕྱག་གི་ཡུལ། །ཐུབ་པའི་རྒྱལ་ཚབ་རྗེ་བཙུན་གོང་མ་ལྔ། །
ངོར་ཆེན་ཡབ་སྲས་ཚར་ཆེན་ཆོས་རྗེ་དང་། །རིགས་གསུམ་རྣམ་
སྤྲུལ་འཁོན་སྟོན་རིམ་བྱོན་སོགས། །བརྒྱུད་པར་བཅས་ལ་དད་གསུམ་
བློ་ཡིས་འདུད། །འགྲོ་བའི་སྡུག་ཀུན་ནད་སེལ་སྨན་གྱི་མཆོག །
མངོན་མཐོ་ངེས་ལེགས་བདེ་སྟེར་ཐུབ་དབང་གསུང་། །དམ་ཆོས་
བདུད་རྩིའི་འཆད་ཉན་རྒྱུན་འཕེལ་ཞིང་། །ཡུན་དུ་གནས་ཕྱིར་
འཕྲུལ་གྱི་སྤར་དུ་བསྐྲུན། །འདི་ཡི་དགེ་བས་ཡོངས་རྫོགས་རྒྱལ་
བསྟན་དང༌། །བྱེ་བྲག་ཐུབ་དབང་གཉིས་པ་ས་སྐྱ་པའི། །རྣམ་དག་
བཀའ་སྲོལ་མདོ་རྒྱུད་སྙིང་པོའི་བསྟན་། །སྲིད་མཐའི་བར་དུ་དར་
ཞིང་རྒྱས་གྱུར་ཅིག །བསྟན་འཛིན་སྐྱེས་ཆེན་ཐམས་ཅད་ཞབས་
བརྟན་ཅིང་། །མཛད་ཕྲིན་རབ་རྒྱས་འཕགས་ཚོགས་འདུས་སྡེ་

ཀུན། །དམ་པའི་ཚུལ་དགུ་ཆོས་སྤྱོད་རྣམ་བཅུ་འཕེལ། །དོན་གཉིས་
ལེགས་ཚོགས་ལྷུན་གྱིས་འགྲུབ་གྱུར་ཅིག །དེའི་མཐུས་མི་འཇིག
འཇིག་རྟེན་ཁམས་ཀུན་ཏུ། །སྣོད་བཅུད་དུས་ཀྱི་རྒུད་ཚོགས་རིང་
བཅིལ་ཏེ། །རྫོགས་ལྡན་གསར་པའི་ཕུན་ཚོགས་དཔལ་འབྱོར་རྒྱས།།
སྐྱེ་རྒུ་ཞི་མཐུན་བདེ་གར་སྤྱོད་གྱུར་ཅིག །རླབས་ཆེན་རྣམ་དཀར་
དགེ་འདིར་འབྲེལ་ཐོགས་ཀྱི། །དད་ལྡན་རྒྱུ་སྦྱོར་ཡོན་གྱི་བདག་
པོས་གཙོས། །མ་གྱུར་མཁའ་མཉམ་སེམས་ཅན་ཇི་སྙེད་པ། །མྱུར་
དུ་སངས་རྒྱས་གོ་འཕང་ཐོབ་པར་ཤོག །ཅེས་པ་འདིའང་ཝཱ་ཎ་མཐོ་
སློབ་གཉེར་ལྷན་ཚོགས་ནས་གསུང་རབ་དཔེ་རྒྱུན་དཀོན་པའི་རིགས་རྣམས་
སྤར་བསྐྲུན་བྱ་རྒྱུར་གང་ལའང་སྦྱར་ཆོག་པའི་པར་བྱང་སྨོན་ཚིག་ཅིག་དགོས་
ཞེས་བསྐུལ་བ་ལྟར་ས་སྐྱའི་ཁྲི་འཛིན་འཁོན་རིགས་ཝགིནྡྲ་ནནྡས་ས་གཞིས་
སྒྲོལ་མ་པོ་བྲང་གི་རང་གནས་འཆི་མེད་རྡོ་རྗེའི་ལྡིང་ཁང་དུ་ལེགས་པར་སྦྱར་
བའི་དགེ་བས་རྒྱལ་བསྟན་སྤྱི་དང་བྱེ་བྲག་ཕྱོགས་དུས་ཀུན་ཏུ་དར་ཞིང་རྒྱས་
པའི་རྒྱུར་གྱུར་ཅིག ༎

ཐུགས་རྗེའི་ཞུ་ཡིག །
༈ དཔལ་ཐུབ་བསྟན་གསེར་མདོག་ཅན་དགོན་གྱི་ཞལ་འདོན་ཆོས་
སྤྱོད་འདི་བཞིན་ཡོངས་སུ་ལེགས་གྲུབ་བྱུང་བའི་ལས་རིམ་ཁྲོད།དངོས་
སུ་ཐུགས་ཁུར་མཛད་མཁན་གྱི་གསེར་མདོག་ཅན་དགོན་གྱི་དགེ་
འདུན་བགྲེས་གཞོན་ཚང་མ་དང་ལྷག་པར་དཔལ་ས་སྐྱའི་སྐུ་ཞབས་
དགེ་ལེགས་ལགས་དང་། པ་སངས་ལགས། རང་དགོན་གྱི་སྐུ་ཞབས་
དཀོན་མཆོག་ཆོས་དར་སོགས་ལྷུ་བསྒྲིགས་ཞུས་དག་ཐད་རོགས་
རམ་དང་ཐུགས་འཁུར་ཚད་མེད་བསྐྱང་མཁན་རྣམ་པར་སྙིང་དབུས་
ནས་ཐུགས་རྗེ་ཆེ་ཞུ་རྒྱ་དང༌། དེ་བཞིན་དཔེ་བསྒྲིགས་པའི་མིང་འཛིན་
པ་གུས་གསེར་མདོག་ཅན་དགོན་གྱི་གྲྭ་ཤཱཀྱ་བསྟན་འཕེལ་གྱིས་
གྲྭ་རྐྱང་དཀྱུས་མའི་འཚོ་ཐབས་ལ་བརྟེན་ནས་བསགས་པའི་ཞབས་
ཡོན་མི་དམངས་ཤོག་སྒོར་༡༠༠༠༠་༠༠རྨང་གཞིར་བྱས་པའི་ཐོག་
ལྷག་བསམ་རྣམ་པར་དཀར་བའི་བསྟན་པའི་སྦྱིན་བདག་གཞིས་རྩེ་ས་
ཁུལ་དྲུག་པའི་སྒྲོལ་དཀར་ལགས་ནས་ཞལ་འདེབས་མི་དམངས་
ཤོག་སྒོར་༥༠༠༠་༠༠ དང་པན་གཞུང་སྒྲོལ་མ་དབྱངས་ཅན་ལགས་

དཔལ་ཐུབ་བསྟན་གསེར་མདོག་ཅན།
ནས་མི་དམངས་ཤོག་སྒོར་༥༠༠༠་༠༠ ལྷ་ས་ར་བུ་མོ་ཚི་རིང་ལགས་
ནས་མི་དམངས་ཤོག་སྒོར་༣༠༠་༠༠ བཅས་གནང་བར་དགོན་འདིའི་
དགེ་འདུན་ཡོངས་ཀྱི་ཚབ་ཞུས་ཏེ་སྙིང་དབུས་ནས་ཐུགས་རྗེ་ཆེ་
ཞུ་བ་དང་། ཆབས་ཅིག་སྦྱིན་པའི་བདག་པོ་རྣམས་ཀྱི་གཙོས་མཁའ་
མཉམ་སེམས་ཅན་ཐམས་ཅད་གནས་སྐབས་སུ་སྐུ་ཚེ་རིང་ཞིང་སྐུ་
ཁམས་བཟང་བ། རྣམ་དཀར་གྱི་མཛད་ཕྲིན་ཡར་ངོའི་ཟླ་ལྟར་འཕེལ་
ཞིང་རྒྱས་པ་དང་མཐར་ཐུག་རྣམ་མཁྱེན་རྒྱལ་བའི་གོ་འཕང་རིན་
པོ་ཆེར་བདེ་བླག་ངང་རེག་པའི་སྨོན་འདུན་བཅས།
ཤཱཀྱ་བསྟན་འཕེལ་གྱིས།

ཁྱད་པར་དུས་གསུམ་རྒྱལ་བའི་རིང་ལུགས་པ། །
པཎ་ཆེན་ཤཱཀྱའི་མཚན་མཆོག་ལྡན་པ་ཡི། །
བསྟན་པ་ཕན་དང་བདེ་བའི་འབྱུང་གནས་འདི། །
ཕྱོགས་དུས་ཀུན་ཏུ་དར་ཞིང་རྒྱས་གྱུར་ཅིག །
རྡོ་རྗེ་འཛིན་པ་ཆེན་པོའི་སྤྱན་སྔ་རུ། །
སངས་རྒྱས་བསྟན་པ་སྲུང་བར་ཞལ་བཞེས་པ། །
རྡོ་རྗེ་ནག་པོ་ཆེན་པོ་འཁོར་བཅས་ཀྱིས། །
གླེགས་བམ་འདི་རྣམས་སྲུངས་ཤིང་སྐྱོང་བར་མཛོད། །
